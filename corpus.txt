Ştim că există o politică europeană a consumatorilor, respectiv a protecţiei acestora, care are drept scop conferirea unui caracter unitar la un nivel înalt pe cuprinsul întregii Uniuni Europene, însă consumatorii trebuie să dispună de informaţii clare şi inteligibile referitoare la aspectele nutriţionale esenţiale ale produselor alimentare pentru a putea, astfel, face alegeri în perfectă cunoştinţă de cauză. De asemenea, consider că necesitatea adoptării unui nou regulament de informare a consumatorilor cu privire la produsele alimentare apare în contextul unei conştientizări generale a importanţei trecerii la o alimentaţie mai sănătoasă şi a unor consumatori europeni din ce în ce mai sensibili la conţinutul produselor alimentare. Cred că aceasta va reprezenta şi un stimulent atât pentru producătorii agricoli, cât şi pentru grupurile industriale pentru a lua măsuri de îmbunătăţire a modului de etichetare ca reacţie la cererile consumatorilor. Informaţiile înscrise pe etichetă, nu trebuie să inducă în eroare consumatorii, la achiziţionarea produselor, în privinţa caracteristicilor alimentului şi, în special, a naturii, identităţii, proprietăţilor, compoziţiei, cantităţii, durabilităţii, originii sau provenienţei sale, dar şi a metodelor de fabricaţie sau de producţie. După cum spunea şi Hipocrate „Alimentul tău să fie medicamentul tău şi medicamentul tău să fie alimentul tău”.. Având în vedere că, în bazinul Mării Baltice există diferenţe importante în domeniul economic şi al inovaţiei, şi că sunt necesare atât creşterea potenţialului regiunilor foarte dezvoltate, cât şi reducerea inegalităţilor, cu scopul de a crea un spaţiu cu un nivel ridicat al concurenţei, indispensabil în contextul îmbătrânirii populaţiei, cred cu tărie că includerea politicilor de valorificare a potenţialului creativ şi experienţei persoanelor de vârsta a treia poate contribui la stabilizarea acestei categorii în cadrul populaţiei Uniunii Europene. Salut, totodată, contribuţia viitoarei strategii la consolidarea cooperării dintre state şi regiuni la nivel macroregional, precum şi la elaborarea de noi strategii comune de acţiune, cu scopul de a contribui la realizarea unui model de cooperare transfrontalieră în Europa care poate determina consolidarea atractivităţii regiunii la nivel european şi internaţional. Cred cu tărie că este vitală necesitatea instituirii unui Observator al Mării Baltice pentru mediu, a unui sistem de alarmă în caz de accidente şi poluări grave transfrontaliere, precum şi a unei forţe comune de acţiune pentru aceste situaţii.Cu toate că în Europa avem cele mai ridicate standarde de viaţă din lume, sunt milioane de persoane care se află în imposibilitatea de a-şi asigura necesarul de hrană. Prin reducerea fondurilor totale pentru programul de aprovizionare cu alimente a persoanelor celor mai defavorizate din Uniunea Europeană, multe persoane vor fi lipsite de un drept fundamental, dreptul la hrană. Hotărârea Curţii de Justiţie trebuie dublată de găsirea unor soluţii de continuare a programului pe termen mediu şi lung, cu caracter permanent, şi care să corespundă situaţiei juridice. Politica agricolă comună este o politică socială, în care trebuie să se găsească reprezentaţi nu numai agricultorii, ci toţi cetăţenii europeni, în calitate de contribuabili. De aceea, sprijinirea persoanelor nevoiaşe este o responsabilitate care trebuie să demonstreze unitatea în diversitate la nivel european.Într-o lume a globalizării, solidaritatea dintre generaţii, mai ales folosirea potenţialului senioarelor, este importantă pentru formarea profesională a tinerelor generaţii. Exemplul şi experienţa femeilor în vârstă reprezintă o valoroasă resursă economică şi constituie un adevărat rezervor de experienţă care poate deveni un real sprijin pentru comunitate. Consider necesară încurajarea tuturor măsurilor care contribuie la îmbunătăţirea politicilor de egalitate de şanse, astfel încât să fie evitată, pe cât posibil, existenţa unor atitudini discriminatorii faţă de femeile care se apropie de vârsta pensionării. Cred, de asemenea, că trebuie încurajată reluarea activităţii profesionale după concediul de creştere a copilului, precum şi reconversia profesională, pentru a evita sincopele în procesul de promovare şi evoluţie în carieră şi pentru a evita lipsa unei pensii adecvate la final de carieră.Actuala criză economică şi financiară din statele Uniunii Europene a determinat multiplicarea problemelor deja existente pentru femeile antreprenoare, cu precădere în primele etape de după demararea unei activităţi economice. Ştim cu toţii cât de important este rolul microîntreprinderilor în economia europeană. Circa 90% dintre întreprinderile europene au sub 10 salariaţi, mai mult de un sfert fiind înfiinţate de persoane şomere. Consider esenţial ca Uniunea să păstreze şi în viitorul buget sprijinul financiar pentru femeile întreprinzătoare, iar avantajele fiscale prevăzute pentru IMM-uri să fie accesibile tuturor antreprenorilor, fără discriminare. Totodată, este important ca implicarea femeilor în activităţi de antreprenoriat să fie promovată mai mult pe piaţa forţei de muncă europene, inclusiv pentru realizarea de schimburi de experienţă şi de bune practici şi pentru raţionalizarea resurselor.În primul rând, vreau să o felicit pe raportoare pentru acest raport deosebit de important pentru pescuitul în Marea Neagră. Consider că este important pentru România, în calitate de stat membru al Uniunii Europene cu ieşire la mare, să participe activ la dezvoltarea politicii comune de pescuit, aceasta fiind o componentă importantă, în condiţiile în care Uniunea Europeană este a doua putere mondială în materie de pescuit, după China. Astfel, România este direct interesată ca principiile şi liniile directoare de acţiune ale acestei politici să fie aplicate şi Mării Negre şi, mai ales, ca acestea să fie în concordanţă cu specificul regional al statelor Uniunii Europene cu ieşire la Marea Neagră. În acest context, în ceea ce priveşte viitoarea finanţare, consider că, în vederea îndeplinirii angajamentelor asumate, România este interesată în menţinerea unui instrument financiar consistent în domeniul pescuitului şi acvaculturii. Pentru aceasta, este necesară o abordare diferenţiată a sprijinului, în funcţie de criteriul convergenţei şi ţinând cont într-o mai mare măsură de specificul regional.Doresc să atrag atenţia asupra unor abuzuri grave ale guvernului de la Bucureşti împotriva aleşilor locali ai opoziţiei, cu efecte dureroase asupra cetăţenilor pe care îi reprezintă în Parlamentul European. Mă refer la situaţia fără precedent din judeţul meu, Teleorman, unde prefectul abuzează de controlul administrativ pentru blocarea activităţii autorităţilor locale, în pofida unor hotărâri judecătoreşti deja exprimate în cauzele respective. Un grav exemplu este atacarea repetată în justiţie a hotărârilor pentru aprobarea bugetelor la Consiliul Judeţean şi în 34 de localităţi, deşi legea nu îi conferă prefectului atribuţii de control asupra oportunităţii, ci doar asupra legalităţii actelor administrative. Consecinţa directă este suspendarea până la pronunţarea instanţei a oricărei finanţări la nivel local. De asemenea, mai multe proiecte europene riscă să fie compromise ireversibil, pe fondul acumulării penalităţilor şi depăşirii termenelor de execuţie. Solicit Comisiei să interpeleze Guvernul României pentru încălcarea repetată şi deliberată a Cartei europene a autonomiei locale şi blocarea proiectelor europene, cu consecinţe deosebit de grave asupra unor cetăţeni europeni.Ştim cu toţii că Europa se confruntă atât cu provocări, cât şi cu oportunităţi importante în ceea ce priveşte materiile prime. De asemenea, politicile privind materiile prime sunt de o importanţă deosebită pentru Uniunea Europeană, atât în ceea ce priveşte politica industrială şi comerţul internaţional, cât şi în ceea ce priveşte politicile transversale în raport cu diferite domenii ale politicii interne, precum şi ale politicii externe şi de securitate. În acest context, cred că o monitorizare eficientă a politicilor privind materiile prime agricole este esenţială pentru o strategie eficientă. Consider că este nevoie de o coordonare mai strânsă între Comisia Europeană şi statele membre şi de o informare periodică a Parlamentului European cu privire la evoluţia iniţiativei privind materiile prime agricole, prin intermediul unui raport anual de activitate. Nu în ultimul rând, vreau să îl felicit pe raportor pentru munca depusă în cadrul acestui raport.Într-o Europă în care circulaţia persoanelor este din ce în ce mai dinamică, lucru care determină şi un flux important al elevilor care îşi însoţesc părinţii în altă ţară, conceptul de şcoală europeană trebuie promovat mai mult la nivelul statelor membre. Experienţa şcolilor europene în domeniu ar trebui, totodată, să fie fructificată mai mult în momentul elaborării programelor şcolare din statele Uniunii Europene pentru a realiza o corelare cât mai bună a acestora cu sistemul şcolilor europene, mai ales în ceea ce priveşte bacalaureatul european la finalizarea ciclului liceal. Pentru aceasta consider benefică realizarea unor proiecte de înfrăţire între şcolile europene şi cele naţionale, încurajarea de schimburi de elevi şi profesori, precum şi instituirea unui program comun la nivelul Uniunii Europene dedicat promovării funcţionării Uniunii Europene, a instituţiilor şi a politicilor sale în rândul tinerilor.. Într-un clasament recent al celor mai admirate 50 de ţări la nivel mondial, regăsim 7 state ale Uniunii între primele 10 destinaţii. Este o dovadă evidentă că Europa are un potenţial turistic şi cultural semnificativ, dar care mai are încă posibilităţi de exploatare, în ciuda crizei economice. Consider că UE şi statele membre pot identifica noi modalităţi de a atrage turiştii străini în Europa şi pot încuraja o mai bună mobilitate a turiştilor în interiorul Uniunii Europene, mai ales în contextul unor evenimente culturale sau sportive majore. Europa multiculturală are încă multe locuri cu tradiţii de văzut, dar şi monumente şi locuri mai puţin incluse în circuitele turistice clasice, ce trebuie vizitate în contextul unor asemenea evenimente. În plus, operatorii de turism trebuie încurajaţi şi sprijiniţi în atragerea de turişti din statele non UE, pentru ca turismul să continue să fie un mare contribuitor la produsul intern brut al statelor europene.Ştim cu toţii că Uniunea Europeană a stabilit obiectivul de creştere a cheltuielilor destinate cercetării şi inovării până la 3% din PIB-ul Uniunii până în 2020. Însă cum nu toate statele membre vor reuşi să atingă acest obiectiv, cred că este necesară o abordare strategică şi integrată a cercetării şi inovării în contextul Strategiei 2020, astfel încât creşterea investiţiilor publice şi private în acest domeniu să se realizeze. Ca şi membru al Comisiei pentru agricultură şi dezvoltare rurală, consider că abordarea Comisiei Europene ar trebui să fie una care să coreleze la maxim sinergiile în cadrul Cadrului strategic comun pentru cercetare şi inovare, al Fondului european pentru agricultură şi dezvoltare rurală şi al Fondurilor structurale, precum şi să adopte o strategie bazată pe cât mai multe fonduri suplimentare, care să vizeze cercetarea şi inovarea la nivel regional şi să sprijine dezvoltarea capacităţii instituţionale a regiunilor care vizează politicile pentru cercetare şi inovare.În cadrul strategiei sale de promovare a turismului european, consider că Uniunea trebuie să ia în considerare şi să stimuleze cooperarea între regiuni în cadrul unor proiecte interregionale, lucru care va permite promovarea tradiţiilor specifice ale acestora, mai ales a regiunilor din state membre diferite cu tradiţii comune, precum şi promovarea unor situri importante pentru istoria Uniunii Europene, mai ales a celor care nu sunt incluse în circuitele tradiţionale turistice.Fondul de solidaritate al Uniunii Europene funcţionează în general bine, dar experienţa dobândită în cursul primilor ani de punere în aplicare arată că exisă limitări şi puncte slabe importante în funcţionarea fondului. Acestea sunt legate de lipsa de rapiditate cu care este pusă la dispoziţie finanţarea din partea fondului, de gradul de transparenţă a criteriilor pentru mobilizarea fondului în cazul catastrofelor regionale şi delimitările la catastrofele de origine naturală. Ţin să amintesc că mai multe state membre au fost sprijinite financiar de Uniunea Europeană pentru proiectele din zonele calamitate de diferite dezastre, dar deblocarea fondurilor s-a realizat cu întârziere faţă de momentul în care ar fi avut eficienţă maximă. În acest scop, consider că posibilitatea de a se acorda asistenţă sub forma unui sistem de plăţi în avans bazat pe estimarea iniţială a pagubelor unei ţări afectate de o catastrofă, la cererea acesteia, ar fi o facilitate care ar fi foarte apreciată de zonele afectate imediat după producerea unei catastrofe.Ţin să amintesc că România a fost sprijinită financiar de către Uniunea Europeană pentru proiectele din zonele calamitate de inundații, dar deblocarea fondurilor s-a realizat cu întârziere față de momentul în care ar fi avut maxima eficiență. În acest scop consider că posibilitatea de a se acorda asistență, sub forma unui sistem de plăți în avans bazat pe estimarea inițială a pagubelor directe, unei țări afectate de o catastrofă, la cererea acesteia, ar fi o facilitate care ar fi foarte apreciată de zonele afectate imediat după producerea unei catastrofe.Ca membru al Comisiei de Agricultură şi Dezvoltare rurală consider că abordarea Comisiei Europene ar trebuie să fie una care să coreleze la maxim sinergiile între Cadrul Strategic Comun pentru cercetare şi inovare, Fondul European pentru Agricultură şi Dezvoltare Rurală, Fondurile Structurale şi să adopte o strategie bazată pe cât mai multe fonduri suplimentare care să vizeze cercetarea şi inovarea la nivel regional, precum şi pentru a sprijini dezvoltarea capacității instituționale a regiunilor care sunt vizate de politicile pentru cercetare şi inovare în agricultură.O utilizare corespunzătoare a FSE poate sprijini eforturile autorităţilor locale, regionale şi naţionale pentru eficientizarea punerii în aplicare a Strategiei Europa 2020 în domeniul ocupării forței de muncă și al incluziunii sociale. Acest lucru va permite o dezvoltare corespunzătoare a capitalului uman, dar este necesară şi o corelare cât mai strânsă cu specificitățile și nevoile statelor membre și ale regiunilor. Consider benefică identificarea unui număr limitat de priorități, pentru o implementare reuşită a proiectelor finanţate de Uniune, precum şi o mediatizare corespunzătoare a programului în vederea creşterii beneficiarilor, respectiv crearea de noi locuri de muncă.Se estimează că cererea mondială de produse agricole va crește cu aproximativ 70% până în 2050 şi, de asemenea, se estimează că populația lumii va ajunge la 9 miliarde până atunci. Deoarece insecuritatea alimentară este agravată de foarte mulți factori, dar în special de schimbările climatice, consider necesar şi urgent ca Uniunea Europeană să ia măsuri pentru a reface stocurile de alimente care au scăzut la un nivel record în ultimii ani, aceasta ducând implicit la speculații asupra prețurilor produselor agricole pe piaţă. Ca o apărătoare a drepturilor femeii, cred cu tărie că femeile, în calitatea lor de mici agricultori, joacă un rol fundamental în securitatea alimentară şi nutrițională atât pentru ele, cât și pentru copiii lor. În acest context, consider că Uniunea Europeană trebuie să adopte o strategie care să încurajeze şi să asigure mijloace de trai pentru femei şi care să permită îmbunătățirea cunoștințelor privind o nutriție adecvată. Nu în ultimul rând, țin să menționez că Comisia Europeană trebuie să se concentreze asupra punerii în aplicare a unui set de măsuri astfel încât femeile, în calitatea lor de mici agricultori, să beneficieze de oportunități de formare în domeniul agriculturii, de educație în legătură cu nutriția, de bune condiții sanitare şi de lucru, precum şi de măsuri de siguranță alimentară.Nevoia de ajutor alimentar pentru refugiaţii care ajung în Tunisia este acută şi este suplimentată şi de ameninţarea epuizării stocurilor de alimente cu care se confruntă organizaţiile implicate în distribuirea ajutoarelor. Consider că este necesar ca Uniunea să facă o evaluare a situaţiei şi a ajutorului umanitar ce trebuie acordat în continuare autorităţilor tunisiene pentru a preveni o catastrofă umanitară în regiune. Cred, totodată, că Europa, în calitatea sa de partener în cadrul Uniunii pentru Mediterana, trebuie să se implice mai mult prin mecanismele politicii sale de vecinătate, pentru a evita posibilitatea ca lipsa de alimente să fie utilizată ca o armă şi pentru a întări securitatea alimentară în regiune.Problema siguranţei nucleare a revenit în dezbaterea publică după dezastrul de la Fukushima, accident care a generat îngrijorări în statele Uniunii Europene. Aceasta a evidenţiat nu doar riscurile energiei nucleare, dar şi cel al unor decizii politice în domeniu luate într-un context emoţional şi sub presiunea opiniei publice. Consider că deciziile politice referitoare la mixul energetic european trebuie să ţină seama de dezvoltarea noilor tehnologii cu emisii reduse de carbon pentru a evita implementarea forţată a unor scheme de sprijin care pot provoca distorsiuni în piaţa de energie şi creşteri ale preţului electricităţii. Cred, totodată, că aşteptările consumatorilor care doresc electricitate sigură, stabilă şi la un preţ accesibil trebuie să aibă prioritate.Programul european pentru persoanele defavorizate a contribuit la atingerea obiectivelor politicii sociale, alături de dimensiunea ei agricolă. Programul s-a dovedit a fi un instrument important pentru anumite categorii de persoane afectate de sărăcie, mai ales în condiţiile actualei crizei economice şi financiare. De aceea, consider necesară susţinerea europeană a persoanelor defavorizate la un nivel comparabil cu cel din acest an, ştiind că politica agricolă comună are componente sociale, iar persoanele nevoiaşe trebuie în continuare să fie asistate. În baza principiului solidarităţii europene, cele şase state membre trebuie să dea dovadă de înţelegerea situaţiei categoriilor sărace şi să accepte continuarea programului la parametrii necesari.Am votat împotriva majorității propunerilor incluse în acest raport, ele riscând să accentueze situația dificilă pe care Uniunea Europeană o cunoaște din punct de vedere economic. Am ales să mă opun majorității acestor propuneri deoarece consider că soluția pentru actuala criză economică nu poate fi una compusă exclusiv din măsuri de austeritate. Uniunea Europeană are nevoie de măsuri de ajustare fiscală, însă acestea trebuie combinate în egală măsură cu elemente de favorizare a investițiilor, a creării de locuri de muncă și a creșterii economice.Având în vedere faptul că deciziile politice referitoare la mixul energetic european ar trebui să ţină seama de stadiul de dezvoltare a noilor tehnologii cu emisii reduse de carbon, consider că implementarea forţată a unor scheme de sprijin pentru tehnologii imature poate provoca distorsiuni în piaţa de energie şi creşteri ale preţului electricităţii. Este esenţial ca dezvoltarea de noi tehnologii energetice şi operarea pieţei de energie să nu se facă în detrimentul aşteptărilor consumatorilor, care doresc electricitate sigură, stabilă şi la un preţ suportabil. Aceste aspecte trebuie avute în vedere şi analizate corespunzător înainte de a se lua orice decizie legată de rolul energiei nucleare în mixul energetic european.Ştim cu toţii că fondurile structurale sunt principalul punct în strategia europeană pentru îmbunătăţirea creşterii economice, prin investiţii în infrastructură şi locuri de muncă, în absenţa unor proiecte viabile existând riscul ca unele fonduri să se întoarcă la bugetul Uniunii. În cazul României, rata de absorbţie mică este determinată nu numai de capacitatea administraţiei publice de a elabora proiecte eligibile, dar şi de co-finanţarea limitată a proiectelor prin bugetul de stat, prioritate având reprezentanţii puterii. Diferenţa dintre fondurile europene la care România are acces şi sumele pe care România le-a absorbit este foarte mare, motiv pentru care consider că trebuie tras un semnal de alarmă asupra unor abuzuri grave ale guvernului de la Bucureşti împotriva aleşilor locali ai opoziţiei, câtă vreme proiectele acestora sunt blocate şi nu primesc co-finanţarea necesară.Statisticile arată că la nivelul Uniunii Europene o persoană din șase suferă de handicap; în total, aproximativ 80 de milioane de persoane nu pot să participe din plin la viața socială și economică din cauza barierelor fizice și comportamentale. De asemenea, nivelul de sărăcie al persoanelor cu handicap este cu aproximativ 70% superior mediei înregistrate, ceea ce duce, parțial, la accesul lor limitat la ocuparea forței de muncă. Consider că toate statele membre trebuie să îşi revizuiască şi să îşi îmbunătățească politicile sociale care vizează persoanele cu handicap, astfel încât situația socială și economică a acestora să devină una normală. Cred că Comisia Europeană, în colaborare cu statele membre, trebuie să acționeze şi să dezvolte strategii pentru eliminarea obstacolelor şi problemelor diverse ale bărbaților, femeilor și copiilor cu handicap și pentru a le asigura acestora participarea efectivă la societate în condiții echivalente de demnitate.Pentru instituţiile Uniunii Europene, importanţa asigurării unei protecţii minime pentru mame, în special prin garantarea unui concediu luat imediat în perioada după naştere, ar trebui să fie o certitudine. Propunerea de directivă abordează în acelaşi timp protejarea la locul de muncă a mamelor care alăptează, interdicţia de a concedia o femeie după concediul de maternitate de şase luni, reguli privind adopţia, lucrul peste program, munca în schimbul de noapte. Solicit Consiliului European să nu ignore, cu scuza crizei economice financiare actuale, problemele legate de aplicarea legislaţiei europene în domeniu, având în vedere necesitatea unei politici de natalitate pliate pe realităţile familiilor din Europa.Strategia UE 2020 include două obiective importante, cercetarea şi crearea de locuri de muncă, dar există riscul să nu putem să le îndeplinim de maniera dorită de Uniunea Europeană, câtă vreme au loc acţiuni de genul celor întreprinse de Nokia şi Arcelor Mittal de a suprima fabrici şi a delocaliza activităţi de marcă în afara Europei. Am discutat şi aprobat în Parlamentul European propuneri prin care sectorul industrial european să devină mai competitiv, dar nu am luat în calcul asemenea acţiuni care afectează puternic bugetele naţionale şi locale ale statelor membre, obligate să intervină cu măsuri sociale. Consider că Uniunea Europeană trebuie să impună o serie de condiţii societăţilor private care doresc să-şi delocalizeze activităţile, mai ales dacă ele au anunţat beneficii semnificative în perioada premergătoare închiderii unor locaţii şi au primit facilităţi importante pentru a crea locuri de muncă, aşa cum s-a întâmplat în România.În condiţiile unui proces continuu de îmbătrânire a populaţiei Europei, consider că mobilitatea lucrătorilor pe piaţa forţei de muncă din UE este un proces benefic, dar este necesară eliminarea tuturor restricţiilor existente pentru lucrătorii din noile state membre. Pentru ca Uniunea să îşi atingă obiectivele de creştere economică şi pe cele ale Strategiei Europa 2020 privind crearea de noi locuri de muncă, consider benefică realizarea de evaluări periodice ale profesiunilor deficitare şi ale sectoarele care se confruntă cu dificultăţi de recrutare. Aceste evaluări trebuie să fie corelate cu programele educaţionale europene şi cu măsuri de utilizare a experienţei seniorilor aflaţi la final de carieră, pentru o predare de ştafetă cât mai eficace către tineri. Nu în ultimul rând, este necesară o corelare cu programele de reconversie profesională a şomerilor, în scopul reducerii numărului acestora şi acoperirea necesarului de forţă de muncă pentru meseriile deficitare.Consider că toate statele membre trebuie să îşi revizuiască şi să îşi îmbunătățească politicile sociale care vizează persoanele cu handicap, astfel încât situația socială și economică a acestora să devină una normală. Cred că Comisia Europeană, în colaborare cu statele membre, trebuie să acționeze şi să dezvolte strategii pentru eliminarea obstacolelor şi problemelor diverse ale bărbaților, femeilor și copiilor cu handicap și pentru a le asigura acestora participarea efectivă în societate în condiții echivalente de demnitate.Conform ultimelor statistici, numărul mamelor singure crește alarmant la nivelul Uniunii. În acest context, statele membre trebuie să acorde atenție acestui lucru, deoarece principalul risc este sărăcia în care pot cădea aceste femei. Nu este același lucru să fii mamă singură în țările din nord, unde ești protejată și ajutată, și să fii mamă singură în alte țări, unde ești supusă excluziunii sociale. Cred cu tărie că Uniunea Europeană și statele membre trebuie să conceapă strategii care să acorde o mai mare atenție aspectelor de gen şi să identifice politici comune bazate și pe schimbul de bune practici existente în Europa, astfel încât să nu mai existe discriminare pentru o mamă singură, de la o țară la alta la nivelul UniuniiÎn condiţiile în care Europa caută soluţii pentru ieşirea din criză şi creşterea economică, consider benefică propunerea de revizuire a criteriilor la achiziţiile publice, pentru a fi luate în considerare costurile pe ciclu de viață ale bunurilor, serviciilor sau lucrărilor relevante, şi nu doar a celui mai scăzut preț. S-a dovedit că, uneori, acest criteriu a dus la costuri ulterioare suplimentare, doar pentru că nu s-a ţinut cont de serviciile post-contractare necesare în timpul folosirii unor bunuri sau servicii achiziţionate la preţul cel mai mic. Acest principiu ar trebui avut în vedere mai ales în domenii precum cel alimentar sau al sănătăţii, în scopul unui acces pe baza raportului calitate-preț şi nu doar al ofertei celei mai ieftine, disponibile pentru consumatori, precum spitalele, centrele de îngrijire a persoanelor în vârstă, școli sau grădinițe, în vederea unui acces egal la alimente sănătoase.Conform unor studii în domeniu, s-a constatat că abuzul sexual asupra copilului este subraportat şi subevaluat de cele mai multe ori, iar copiii care sunt victime ale abuzurilor sexuale suferă consecințele acestora toată viața. Știm cu toții că abuzul sexual asupra copiilor și exploatarea sexuală a acestora reprezintă forme deosebit de grave de infracțiune, cu efecte negative asupra lor şi care impun îngrijire și protecție specială. Aceste fenomene lasă urme grave asupra victimelor pe termen lung, de natură atât fizică, psihologică, cât și socială. Consider că diferențele între legislațiile și procedurile naționale la nivelul statelor Uniunii pot determina diferențe în ceea ce privește cercetarea și urmărirea penală, iar infractorii condamnați pot continua să reprezinte un pericol după executarea pedepsei, de aceea ele trebuie eliminate şi aliniate la un standard european. Cred că armonizarea definițiilor în materie de abuz sexual asupra copilului, cât şi crearea unei siguranțe juridice cu privire la exploatarea sexuală a copiilor ar trebui să constituie un obiectiv-cheie pentru toate statele membre.După cum am văzut, Uniunea Europeană consideră legitime aspiraţiile poporului sirian pentru o tranziţie paşnică către democraţie şi solicită autorităţilor siriene să respecte dreptul cetăţenilor săi de a trăi în siguranţă şi de a-i fi respectate doleanţele legitime la reforme politice şi sociale. Considerăm că arestarea unor persoane, cum se întâmplă în cazul doamnei Rafah Nached, fără motive bine întemeiate, îngreunează tranziţia spre democraţie şi nu face decât să izoleze şi mai mult autorităţile siriene de lumea democratică. Este nevoie de discuţii şi diplomaţie pentru a ajunge la o soluţie paşnică a crizei din Siria şi consider că Uniunea Europeană trebuie să joace un rol de mediator, cu condiţia ca autorităţile siriene să dorească acest lucru şi să accepte că trebuie să respecte statul de drept, libertăţile fundamentale şi să pună în aplicare reforme economice şi sociale. Cred că toate aceste reforme reprezintă una dintre cele mai bune soluţii pentru a investi în viitorul ţării şi a ajuta la stabilizarea democraţiei sale, iar respectarea democraţiei impune eliberarea imediată a lui Rafah Nached.Rezistența antimicrobiană reprezintă un aspect important și foarte sensibil la nivelul Uniunii Europene şi care a devenit o amenințare la adresa sănătății publice din Europa ducând la costuri de sănătate suplimentare și la pierderi de productivitate enorme. Cred că este de datoria Comisiei Europene să examineze aspectele legate de utilizarea și comercializarea incorectă a agenților antimicrobieni, cu sau fără prescripție, în întregul lanț și să desfășoare o strategie cuprinzătoare pe termen lung referitoare la sensibilizarea tuturor părților implicate.. Facilitarea recunoaşterii calificărilor profesionale la nivel european este o măsură care va permite o integrare profesională mai rapidă a tinerilor pe piaţa forţei de muncă din UE. Consider binevenite propunerile privind crearea unor rețele ale autorităților competente și ale organismelor profesionale pentru profesiile cele mai mobile, precum şi schimbul permanent de informaţii privind programele educaţionale, pentru a spori credibilitatea diplomelor între statele membre, dar şi îmbunătăţirea competențelor lingvistice ale tinerilor doritori să lucreze în alt stat membru. În plus, apariţia cardului profesional, prin care este recunoscută pregătirea profesională a deţinătorului acestuia la nivel european, va reduce obstacolele birocratice şi va permite o mobilitate sporită pe piaţa forţei de muncă a cetăţenilor europeni. Sper, totodată, că va fi îmbunătăţită şi mobilitatea transfrontalieră ca metodă de stimulare a creșterii economice și competitivităţii în cadrul Uniunii.Dezvoltarea sectorului feroviar european este esenţială pentru ca Uniunea să facă faţă concurenţei şi provocărilor cu care se confruntă, dar şi pentru a satisface cerinţele tuturor beneficiarilor. Consider că este benefică o corelare cât mai strânsă a transportului feroviar cu cel fluvial pe apele interioare, pentru o acoperire cât mai bună a întregului teritoriu al Uniunii Europene şi pentru îndeplinirea obiectivelor privind reducerea emisiilor de dioxid de carbon. Este esenţială consultarea autorităţilor locale şi regionale în vederea dezvoltării strategiilor naţionale ale infrastructurilor feroviare, dar şi acordarea de sprijin pentru statele cu reţea mai puţin dezvoltată. Totodată, consider că statele Uniunii Europene trebuie să pună accent mai mare pe utilizarea fondurilor structurale pentru proiecte prioritare de transport, inclusiv cele de conexiuni transfrontaliere şi mobilitate urbană, şi să participe în număr cât mai mare la dezvoltarea reţelelor specializate, pentru a nu se ajunge la o Europă cu mai multe viteze în domeniul reţelelor de transport. Mulţumesc.Uniunea Europeană trebuie să ia în considerare schimbările demografice actuale la nivelul statelor membre pentru a identifica modul în care strategiile europene destinate acestui domeniu pot fi adaptate, în funcţie de problemele identificate de autorităţtile locale şi regionale. Actuala criză nu trebuie să afecteze proiectele de amenajare urbană și regională, care trebuie să fie corelate cu modificările funcționale ale infrastructurii, inclusiv prin revitalizarea și reamenajarea zonelor centrale ale orașelor, şi cu posibilitatea ca, în viitor, să fie amenajate orașe mai mici sau mai mari adaptate mai bine persoanelor în vârstă şi mobilităţii acestora.Consider necesară consolidarea cooperării dintre autorităţile care elaborează statisticile europene în materie de culturi permanente la nivelul Uniunii. De asemenea, cred că, la elaborarea statisticilor europene, ar trebui luate în considerare cele mai bune exemple de practici internaţionale.Știm cu toții că cei peste 400 de milioane de consumatori reprezintă esența şi motorul forte al economiei europene. Conform ultimului sondaj Eurobarometru cu privire la capacitatea de acțiune a consumatorilor, din aprilie a.c., cei mai mulți dintre consumatori se consideră informați însă, în același timp, la un număr destul de mare se observă unele lacune în cunoașterea legislației de bază privind protecția consumatorilor. Dragi colegi, cetățenii europeni joacă un rol esențial în atingerea obiectivelor Strategiei Europa 2020, iar cheltuielile consumatorilor generează peste jumătate din PIB-ul Uniunii. În acest context, consider că politica europeană de protecție a consumatorilor trebuie să aibă o contribuție importantă în schimbarea punctului de interes al acestei politici pe aspectele care se concentrează asupra cetățenilor. Politica europeană de protecție a consumatorilor trebuie să ofere mai multă putere consumatorilor Uniunii printr-o informare corectă, prin transparența pieței, precum şi prin protecția eficientă a acestora împotriva riscurilor şi amenințărilor la care sunt supuși.Consider benefic faptul că Uniunea Europeană a recunoscut problemele particulare și specifice ale Insulelor Canare, precum și implicațiile lor pentru integrarea în Uniune.Deoarece nu există informații reprezentative şi comparabile la nivel european privind pierderile de roiuri de albine, cred că este necesară cuantificarea pierderilor roiurilor de albine şi de punere în aplicare a unui sistem adecvat de monitorizare care să fie comun tuturor statelor membre. Comisia Europeană şi statele membre trebuie să-și suplimenteze eforturile pentru a ajuta albinele şi apicultorii să supraviețuiască, deoarece sănătatea coloniilor de albine este afectată de numeroși factori letali, iar cercetarea şi practica veterinară au un rol redus în prevenirea eficientă sau controlul bolilor acestora. , De asemenea, consider importantă crearea unor sisteme de supraveghere la nivel național şi standarde armonizate la nivelul Uniunii Europene privind colectarea de date cu privire la sănătatea albinelor pentru a permite un control științific informat şi independent şi, de asemenea, consider necesară o activitate de cercetare independentă şi efectuată la timp cu privire la mortalitatea albinelor.Aş dori mai întâi să îl felicit pe dl Březina pentru acest raport foarte tehnic şi important pentru Europa, într-un moment în care viitorul energiei nucleare este strâns legat de garanţiile pe care le putem da cetăţenilor că această energie este sigură pentru toţi locuitorii, indiferent dacă ţara lor deţine sau nu asemenea centrale. Spun acest lucru pentru că, după accidentul din Japonia, securitatea şi siguranţa nucleară devin şi mai mult o prioritate, având în vedere eventualul impact transfrontalier al unor posibile incidente nucleare. Consider, totodată, că este esenţial ca Uniunea să acorde o atenţie deosebită iniţiativelor privind capitalul uman, pentru că tinerii care vor prelua ştafeta au nevoie de timp pentru formarea de specialitate adecvată. Este importantă o reevaluare a programelor de calificare profesională specializată, a formării şi a competenţelor în domeniul nuclear în cadrul Uniunii. Trebuie să evităm un deficit de competenţe, indiferent că vorbim despre instalaţii nucleare industriale sau despre cele din medicină, care nu sunt mai puţin importante pentru cetăţenii europeni şi, mai ales, pentru sănătatea lor. La acest capitol este importantă experienţa profesională a celor aflaţi la final de carieră, care pot transmite cunoştinţele dobândite în anii de activitate. Nu în ultimul rând, este important să găsim soluţiile cele mai adecvate pentru gestionarea cât mai sigură a deşeurilor radioactive cu durată lungă de viaţă, iar aici cercetarea are un rol esenţial de jucat, motiv pentru care Uniunea trebuie să asigure finanţarea necesară.Știm cu toții că dovezi științifice incontestabile atestă schimbările climatice şi consecințele acestora. Consider că la toate nivelurile naționale de guvernare din lume trebuie să se investească în lupta împotriva schimbărilor climatice. De asemenea, cred că trebuie adoptate fără întârziere măsuri oportune și ambițioase la nivel internațional, în vederea abordării acestei provocări de ordin global. O mai mare conștientizare a cetățenilor, precum și mobilizarea opiniei publice în favoarea politicilor în domeniu ar trebui să fie în atenția tuturor liderilor europeni și internaționali. Susțin cu tărie că toate aceste politici trebuie să se concentreze în continuare pe atenuarea efectelor schimbărilor climatice şi pe adaptarea la acestea şi să aloce resursele necesare acestor obiective, chiar şi în condițiile crizei economice actuale.Propunerea Uniunii Europene privind crearea unei mărci a patrimoniului european diferite de cea a patrimoniului mondial UNESCO sau de cea a itinerariilor culturale europene ale Consiliului Europei este binevenită, pentru că va permite o promovare mai bună a monumentelor de marcă din statele membre, mai puţin cunoscute la nivel european. Sprijinim totodată participarea reprezentanților Comitetului Regiunilor la etapa finală a procesului de selecţie, după modelul selecţiei capitalelor europene ale culturii.Integrarea problematicii de gen la nivelul structurilor Parlamentului European este necesară şi binevenită, pentru a putea avea o reprezentare corespunzătoare a nevoilor, aspiraţiilor şi experienţelor întregii societăţi. Câtă vreme adoptăm şi promovăm acte normative care vizează egalitatea de şanse în întreaga Uniune, dar şi în ţările terţe, în calitate de parlamentari europeni şi reprezentanţi ai cetăţenilor europeni, trebuie să dăm primii un exemplu de promovare a acestei politici, pentru că nu putem cere celorlalţi să aplice o politică de egalitate de şanse, fără ca la nivelul Parlamentului să nu facem acelaşi lucru. Consider, totodată, că este necesar să existe un echilibru între proporţia femeilor şi a bărbaţilor la nivelul procesului decizional, în toate structurile de conducere ale Parlamentului, în birourile grupurilor politice, ale comisiilor şi ale delegaţiilor. În plus, este necesar să evităm discriminarea femeilor care doresc să îşi facă o carieră în structurile europene, să fie totodată mame şi să aibă o viaţă de familie armonioasă.Uniunea Europeană a sprijinit şi sprijină aspiraţiile şi angajamentul Georgiei faţă de valorile comune şi principiile democraţiei, statului de drept, drepturilor omului şi bunei guvernanţe, prin politica sa de vecinătate, dar şi prin dimensiunea parlamentară a Parteneriatului estic, în cadrul reuniunilor delegaţiei Parlamentului European la Adunarea Parlamentară Euronest. Sper doar că autorităţile georgiene vor face tot ce depinde de ele pentru a realiza toate reformele necesare care vor permite dezvoltarea unui mediu propice aplicării standardelor europene în domeniul economiei sociale de piaţă, în domeniul educaţiei, pentru o mai bună integrare a minorităţilor naţionale, dar şi pentru a aplica reformele necesare liberalizării economiei. Este necesară, totodată, existenţa unui dialog politic constructiv cu reprezentanţii opoziţiei, inclusiv accesul nediscriminatoriu şi neîngrădit al acestora la mass-media. Europa este pentru Georgia nu doar un model, ci şi un partener, iar pentru ca Georgia să poată fi mai bine conectată la Uniunea Europeană este nevoie ca cetăţenii acestei ţări să poată avea acces uşor la vizele necesare pentru călătoriile în spaţiul comunitar.Consider importantă şi necesară realizarea unei politici maritime integrate la nivel european, astfel încât, atât zonele maritime, cât şi cele de coastă şi ultraperiferice ale Europei să beneficieze de o dezvoltare economică sănătoasa, ecologică şi de protejare a mediului. Susțin cu tărie promovarea unei politici maritime integrate la nivel comunitar şi consider foarte importantă dezvoltarea armonioasă a unui spațiu maritim european. De asemenea, cred că, atât cooperarea regională, cât şi schimbul de bune practici sunt instrumente foarte bune pentru realizarea obiectivelor acestei politici. Uniunea Europeană şi statele membre implicate trebuie să îşi promoveze politica de lider în afacerile maritime internaționale, deoarece aceasta permite o mai bună gestionare internațională a afacerilor maritime, precum şi realizarea priorităților Uniunii. Acest lucru este extrem de important, având în vedere caracterul global al problemelor cu care se confruntă sectorul maritim, în vederea pregătirii unor proiecte comune.Partidul aflat la guvernare în România a luat decizia, prin asumarea răspunderii de către guvernul de la Bucureşti, fără nici o altă consultare cu celelalte partide sau o dezbatere pe această temă, de a comasa alegerile locale cu cele parlamentare. Acest proiect de lege este ilegal şi abuziv deoarece amânarea alegerilor locale încalcă mai multe prevederi legale în vigoare conform cărora prelungirea datei alegerilor locale se poate face doar în caz de război sau catastrofă, iar România nu este în niciuna din aceste două situaţii. Amânarea alegerilor locale are şi un profund caracter antidemocratic, deoarece standardele în materie electorală elaborate la nivel european resping amânarea alegerilor la termen, conform Convenţiei pentru standardele, drepturile şi libertăţile electorale de la Veneţia din 2010. Consider că această situaţie fără precedent iese din tiparele democraţiei, este un atac asupra valorilor europene şi trebuie să determine reacţii atât din partea societăţii civile din România, dar şi a Uniunii Europene şi a altor organisme internaţionale care cred în libertate şi democraţie.Prin adoptarea şi promovarea de acte normative, Parlamentul European a sprijinit şi sprijină orice măsură care vine în ajutorul celor care luptă contra violenţelor împotriva femeilor. Salut raportul celor două colege, care propune extinderea domeniului de aplicare a directivei în vigoare, astfel încât să existe posibilitatea protejării atât a femeilor care au fost victime ale diferitelor forme de violenţă cu autor identificat, dar şi a copiilor sau a altor adulţi din anturajul victimelor. Consider benefic şi faptul că raportul propune ca ordinul european de protecţie să poată fi aplicat tuturor victimelor criminalităţii, dar şi martorilor, victimelor terorismului şi crimei organizate, indiferent de vârsta sau sexul lor, când există un agresor identificat. Nu în ultimul rând, consider că autorităţile competente trebuie să ţină cont de nevoile victimelor, în special în cazul în care este vorba de persoane vulnerabile, cum ar fi minorii sau persoanele cu dizabilităţi.Această propunere de directivă vizează ameliorarea anumitor prevederi referitoare la compoziţia, utilizarea denumirilor rezervate, specificaţiile de producţie şi etichetarea sucurilor de fructe în scopul asigurării unei mai bune distribuţii în interiorul Uniunii Europene. Raportul reprezintă a doua modificare a Directivei 2001/112/CE şi are scopul de a face o distincţie mai bună între sucurile de fructe proaspete, sucurile de fructe pe bază de concentrat şi nectare. Am dorit o simplificare a normelor referitoare la refacerea aromelor şi introducerea menţiunii privind eliminarea zahărului de pe lista ingredientelor autorizate. În acelaşi timp, există şi propunerea în vederea autorizării unei perioade limitate pentru înscrierea menţiunii „fără adaos de zahăr” pe etichetele sucurilor de fructe. În ceea ce îi priveşte pe producători, trebuie să le acordăm acestora intervalul de timp necesar să se adapteze la această situaţie - producţia de sucuri fără adaos de zahăr - şi pentru a informa pe consumatorii tuturor produselor din toate statele că vor găsi în magazine produse noi, fără a avea această menţiune, în acelaşi timp cu cele produse până în prezent. Nu trebuie să uităm faptul că ei, consumatorii, trebuie să fie la curent cu toate schimbările prevăzute de noua directivă şi, nu în ultimul rând, vreau să felicit raportorul pentru acest raport deosebit de important.Relaţiile comerciale cu state din întreaga lume au reprezentat dintotdeauna şi continuă să reprezinte baza dezvoltării relaţiilor economice pe toate planurile cu acele state. Cum aceste relaţii sunt, de multe ori, îngreunate de diverse obstacole, consider benefică propunerea de examinare de către Comisia Europeană a posibilităţii de instituire a unui mecanism de alertă timpurie pentru detectarea obstacolelor de acest gen. În plin proces de dezvoltare a activităţii Serviciului european de acţiune externă, cred că Uniunea trebuie să ia în considerare implicarea mai mare a misiunilor UE tocmai pentru a putea identifica în timp util asemenea obstacole şi a găsi soluţii pentru evitarea de blocaje în relaţiile comerciale cu state terţe şi, mai ales, blocaje în calea investitorilor.Consider că, în condițiile crizei financiare, unele state membre se confruntă cu constrângeri bugetare care le-ar putea împiedica să-și îndeplinească angajamentele luate în contextul programelor comunitare cofinanțate. În acest context , cred că sprijinirea propunerii Comisiei și accelerarea procedurii legislative de o manieră care să-i permită intrarea în vigoare înainte de sfârșitul acestui an este în interesul economiilor rurale din statele membre implicate și în interesul economic mai larg al Uniunii Europene ca întreg.?În anii care vin, Europa va avea tot mai mult nevoie de primirea de noi migranţi economici, fapt care îi va permite acesteia să poată face faţă schimbărilor demografice. Este deci benefică propunerea ca Uniunea să îşi conceapă politica de imigrare ca instrument de reglementare a necesarului de forţă de muncă pe piaţa comunitară, cu accent pe instituirea de politici active care să permită accesul lucrătorilor cu calificări înalte, pe de o parte, şi al celor mai puţin calificaţi, pe de altă parte. Consider însă că nu este benefică pentru Uniunea Europeană păstrarea de restricţii pentru acei cetăţeni extracomunitari care doresc să exercite activităţi economice independente sau la nivel de microîntreprinderi şi întreprinderi mici, inclusiv prin activităţi profesionale frontaliere, având în vedere că acestea acoperă, de cele mai multe ori, activităţi din domeniul serviciilor. Europa are în vedere o serie de acţiuni care să îi permită ieşirea din criză, motiv pentru care consider că trebuie să acordăm o şansă cetăţenilor din statele terţe care vor şi pot să îşi aducă propria contribuţie la punerea în aplicare a acestor obiective.Aşa cum au precizat şi antevorbitorii mei, sunt state ale Uniunii Europene care menţin restricţii pe piaţa muncii pentru lucrătorii români şi bulgari. Este adevărat că există semnale de deschidere, că au fost reduse restricţiile în unele sectoare şi profesii sau au fost simplificate procedurile în comparaţie cu regulile aplicate anterior aderării României şi Bulgariei la Uniunea Europeană. Domnule Comisar, este însă de neînţeles faptul că românii şi bulgarii, care sunt cetăţeni ai Uniunii Europene, sunt asociaţi adesea cu forţa de muncă provenită din state terţe. Toţi cetăţenii europeni au de câştigat de pe urma unei pieţe deschise a forţei de muncă şi a unei pieţe interne europene puternice, iar cei care menţin aceste restricţii trebuie să înţeleagă că statele Uniunii Europene nu sunt în competiţie între ele, ci Uniunea Europeană este în competiţie cu restul ţărilor şi ea trebuie să fie întotdeauna pe primele locuri în această competiţie.Mobilitatea cetăţenilor europeni în interiorul şi în afara spaţiului Uniunii Europene, atât în interes profesional, cât şi în cel privat, nu este posibilă fără existenţa unei reţele de transport adecvate, fie că vorbim de transport aerian, fluvial, maritim sau rutier. În plus, transporturile sunt un sector care oferă locuri de muncă pentru circa 10 milioane de europeni, iar perspectiva continuării dezvoltării acestui sector va permite apariţia de noi locuri de muncă în toate statele membre. Pentru ca acest obiectiv să devină realitate, Uniunea şi statele membre trebuie să colaboreze cât mai strâns pentru implementarea directivelor europene în domeniu şi, mai ales, pentru dezvoltarea şi punerea în aplicare de noi investiţii care pot să îşi aducă o contribuţie însemnată la relansarea economică atât de dorită. În plus, este nevoie de o politică adecvată pentru pregătirea profesională a tuturor persoanelor care lucrează în domeniu, pentru ca acest sector atât de important să nu fie afectat de deficit de personal calificat. Consider totodată că ar fi benefic pentru Uniunea Europeană să analizeze periodic stadiul îndeplinirii obiectivelor propuse tocmai pentru a putea găsi, în timp util, soluţii la eventuale probleme care apar în implementarea directivelor europene.Promovarea relaţiilor cu societatea civilă din statele terţe, în cadrul politicii de vecinătate (PEV), este o componentă importantă a acesteia. Consider, totodată, că va fi benefic ca în statele beneficiare ale politicii europene de vecinătate să poată fi elaborate şi puse în aplicare proiecte comune la care să participe organizaţiile interesate ale angajatorilor, precum şi agricultori, femei, dar şi asociaţii de protecţia consumatorilor pentru conştientizarea drepturile lor în ţările respective. Uniunea Europeană pune deja în aplicare programe la care participă tineri şi profesori din cadrul universităţilor statelor incluse în PEV, programe care trebuie să permită şi în viitor cooperarea pe domenii variate pentru pregătirea personalului calificat necesar pentru schimbul de ştafetă între generaţii.Consider că ar trebui să li se interzică producătorilor să inducă în eroare consumatorii menționând caracteristici care sunt, de fapt, impuse de legislația Uniunii. Cred că nu ar trebui permisă mențiunea „fără fosfați” pentru categoriile de produse pentru care interdicția privind fosfații este deja în vigoare.Schimbările demografice la nivel european impun măsuri adecvate din partea statelor membre privind asigurarea serviciilor necesare persoanelor în vârstă, respectiv existenţa personalului pregătit în domenii precum cel al curățeniei, al serviciilor de îngrijire și al caselor de bătrâni. Acest fapt impune însă eforturi din partea statelor membre şi în ceea ce priveşte asigurarea respectării politicilor de prevenire a accidentelor, mai ales în cazul programelor de muncă parţiale, pentru care sunt preferate femeile. Consider că o atenţie deosebită trebuie să fie acordată în cazul externalizării unor locuri de muncă, cum ar fi cel al subcontractelor în cascadă, al celor care îi vizează pe lucrătorii detașaţi în străinătate sau al contractelor interimare pentru tineri şi studenți.Uniunea Europeană şi statele membre fac eforturi importante pentru a preîntâmpina efectele poluărilor accidentale, mai ales în cazul poluării maritime generate de platforme sau tancuri petroliere, iar propunerea înfiinţării unui serviciu european comun de pază de coastă este cu atât mai bine venită în situaţii de acest gen, care necesită intervenţii rapide şi coordonarea eficientă a acţiunilor de intervenţie.Reglementările pe care Uniunea Europeană le pune în aplicare în domeniul concurenței, de mai multe decenii, îşi dovedesc eficienţa, scăderea costurilor pentru convorbirile telefonice în străinătate fiind unul dintre cele mai reprezentative exemple. Uniunea şi statele membre trebuie să îşi continue colaborarea pentru eliminarea oricărui obstacol care apare în calea liberei circulații a bunurilor, serviciilor, persoanelor și capitalului, dar şi pentru actualizări periodice ale reglementărilor în vigoare, tocmai pentru a permite Uniunii să facă faţă provocărilor cu care se confruntă şi evoluţiilor rapide la nivel mondial. Consider, totodată, că existenţa unor proceduri flexibile permite ca politica în domeniul concurenței a Uniunii să rămână un factor constructiv și stabilizator şi oferă oportunitatea adaptării la situaţiile reale, mai ales în ceea ce priveşte posibilitatea ca toţi consumatorii să poată face o alegere adecvată.. Având în vedere faptul că deşeurile şi poluarea reprezintă ameninţări grave cu repercusiuni directe asupra sănătăţii umane şi a integrităţii mediului, consider că este de datoria tuturor statelor membre să accelereze introducerea unor strategii adecvate şi evoluate de gestionare a deşeurilor, în conformitate cu directiva în vigoare. Ştim cu toţii că în majoritatea statelor membre sunt necesare investiţii majore pentru a institui strategii de gestionare a deşeurilor, infrastructuri şi instalaţii adecvate. De aceea, cred că autorităţile publice ar trebui să ia în considerare şi posibilitatea de a aloca o proporţie adecvată din resursele Fondului de coeziune în acest scop sau de a solicita finanţări direct de la Banca Europeană de Investiţii.Deoarece sportul contribuie la realizarea obiectivelor strategice ale Uniunii şi constituie un factor al integrării, în măsura în care se adresează tuturor cetăţenilor, indiferent de sex, origine etnică, religie, vârstă, naţionalitate, condiţie socială sau orientare sexuală, consider că trebuie asigurat accesul la sport pentru toţi cetăţenii în circumstanţe numeroase şi diferite, cum ar fi la şcoală, la locul de muncă, drept activitate recreativă sau în cadrul unor cluburi şi asociaţii.Deoarece Daphne reprezintă singurul program de acest tip care vizează combaterea violenţei faţă de femei, copii şi adolescenţi, la nivelul Uniunii Europene, consider că continuitatea finanţării programului Daphne este esenţială pentru menţinerea măsurilor în vigoare şi pentru adoptarea de noi măsuri viabile pentru combaterea tuturor tipurilor de violenţă faţă de copii, tineri şi femei.Deoarece istoria a demonstrat că războiul pare a fi o activitate dominată în mare parte de bărbaţi şi că, prin urmare, există motive pentru a se preconiza că abilităţile speciale ale femeilor pentru dialog şi non-violenţă ar putea contribui într-un mod foarte eficient la prevenirea şi gestionarea paşnică a conflictelor, consider ca sprijinul Uniunii Europene pentru procesele de pace să fie condiţionat şi de participarea femeilor în cadrul echipelor internaţionale care conduc negocierile de pace.Un nivel nesatisfăcător al reciclării deşeurilor afectează sănătatea cetăţenilor europeni, sănătatea mediului înconjurător, dar are totodată efecte negative asupra economiei statelor membre. La nivelul Uniunii, îmbunătăţirea recuperării şi reciclării deşeurilor ar putea aduce economii de 72 de miliarde de euro pe an, cifra de afaceri a sectorului european de gestionare şi reciclare a deşeurilor ar creşte cu 42 de miliarde de euro pe an şi, nu în ultimul rând, ar putea fi create peste 400 000 de locuri de muncă până în 2020. Acest ultim punct este în concordanţă cu obiectivele UE din Strategia 2020 de creare de noi locuri de muncă la nivelul statelor membre. Consider deci că statele membre trebuie să facă eforturi pentru a accelera introducerea unor strategii de gestionare a deşeurilor, în conformitate cu DCD.. Programul european pentru persoanele defavorizate a contribuit la atingerea obiectivelor politicii sociale, alături de dimensiunea ei agricolă în cadrul politicii agricole comune. Programul s-a dovedit a fi un instrument important pentru anumite categorii de persoane afectate de sărăcie, mai ales în condițiile actualei crizei economice şi financiare. Acest program reprezintă un instrument prin care Uniunea Europeană poate să ajute direct persoanele nevoiașe din cele peste 20 de state membre, demonstrând astfel că principiul solidarității europene funcționează. Apreciez faptul că, în acest an, se va continua acest program, deoarece numai în România, în 2011, organizațiile neguvernamentale au venit în ajutorul a peste 2.800.000 de persoane cu venituri foarte mici. Însă, cred că este vital ca acest ajutor să continue şi pe viitor şi consider necesară susținerea europeană a persoanelor defavorizate la un nivel comparabil cu cel din acest an, ştiind că politica agricolă comună are şi componente sociale, iar persoanele nevoiașe trebuie în continuare să fie asistate. În baza principiului solidarității europene, statele membre care se opun trebuie să dea dovadă de înțelegerea situației categoriilor sărace şi să accepte continuarea programului la parametrii necesari, acesta fiind în același timp şi o dovadă de solidaritate la nivelul Uniunii.Consider că Raportul Wojciechowski referitor la vaccinarea împotriva febrei catarale ovine este unul foarte important şi cred că este necesar ca această legislaţie să fie adoptată rapid pentru a permite statelor membre opțiunea de a utiliza vaccinul febrei catarale atunci când este nevoie pentru a preveni infecția sau a reduce amenințarea de a fi infectate şi alte animale. Comisia va trebui să continue monitorizarea apariţiei bolii limbii albastre, dar să şi acorde o atenţie deosebită virusului Schmallenberg apărut recent şi să investească timp şi bani pentru a găsi o soluţie pentru acest virus devastator.Strategia Uniunii Europene 2020 pune pe primele locuri creșterea inteligentă, alături de creativitate, cunoaștere și inovare, toate acestea fiind privite ca motoare ale creșterii viitoare. Pentru aceasta, este nevoie de stimularea activităţii de cercetare, promovarea inovării și transferul de cunoștințe. În plus, este nevoie ca ideile novatoare să fie transformate în produse și servicii noi, acestea putând contribui la crearea de locuri de muncă de calitate. Consider că este benefic ca, în acest context, să se acorde o atenţie deosebită activităţii întreprinderilor mici şi mijlocii, pentru a evita un acces dificil al acestora atunci când au nevoie să îşi afirme drepturile de proprietate intelectuală. Consider totodată că este benefică realizarea de acțiuni comune, inclusiv pentru consultarea statelor membre, şi pentru a stimula cooperarea internaţională cu oficiile de proprietate intelectuală din ţări terţe în vederea dezvoltării de strategii şi tehnici de aplicare în practică a drepturilor de proprietate intelectuală, precum şi a competenţelor şi instrumentelor specifice domeniului.Criza economică şi financiară care afectează de ceva vreme Europa şi, mai ales, măsurile de austeritate luate la nivelul unor state membre nu trebuie să ducă la diminuarea standardelor de protecţie socială şi a standardele în materie de sănătate şi siguranţă. Aceste măsuri nu justifică, în niciun caz, existenţa formelor de muncă precare în rândul tinerilor, cum ar fi contractele de muncă temporare sau locurile de muncă cu jumătate de normă și stagiile neplătite. Consider că asemenea practici trebuie diminuate, pentru că tinerii, mai ales cei care nu au finalizat un ciclu complet de pregătire profesională, trebuie să fie încurajaţi să participe la programe de formare adecvate aptitudinilor fiecăruia, la programe care promovează spiritul antreprenorial, prin care se poate asigura tranziția de la educație la viața activă. Prin astfel de măsuri, Europa poate evita fenomenul pierderii potențialul tinerei generații şi poate reduce decalajul în materie de competențe de pe piața muncii.Consider că este vital ca acest ajutor să continue şi pe viitor şi consider necesară susținerea europeană a persoanelor defavorizate la un nivel comparabil cu cel din acest an, ştiind că politica agricolă comună are şi componente sociale, iar persoanele nevoiașe trebuie în continuare să fie asistate. În baza principiului solidarității europene, statele membre care se opun trebuie să dea dovadă de înțelegerea situației categoriilor sărace şi să accepte continuarea programului la parametrii necesari, aceasta fiind, în același timp, şi o dovadă de solidaritate la nivelul Uniunii.Uniunea Europeană are, și a avut dintotdeauna, un model social foarte apreciat. Însă, în ultima perioadă, s-a constatat o diminuare a dreptului muncii, a drepturilor sociale şi a politicilor de ocupare a forței de muncă ale statelor membre. Consider că este esențial ca statele membre să întreprindă acțiuni în momentul crizei economice actuale pentru a-și concretiza angajamentele de a crește nivelurile de ocupare a forței de muncă, de a îmbunătăți competențele individuale și de a crea posibilități de angajare pentru a reduce sărăcia și pentru a crește incluziunea socială. Cred că, la nivelul Uniunii, este nevoie de o politică de solidaritate şi coeziune europeană, cu măsuri legislative, fiscale şi financiare concrete. Este vital ca statele membre să respecte aceste angajamente pentru realizarea unor schimburi mai eficace de bune practici și de experiență în domeniul combaterii excluziunii sociale și al reducerii sărăciei, în strânsă concordanță cu obiectivele Strategiei Europa 2020 legate de eradicarea sărăciei.Integrarea socială, comercială și economică a regiunii din jurul Mării Mediterane în rândul statelor aparţinând acestui spaţiu a devenit un obiectiv major al politicii europene privind bazinul mediteraneean, odată cu instituirea Uniunii Euromed. Încheierea acestei convenții este unul dintre instrumentele de natură să contribuie de o manieră semnificativă la relaţiile comerciale dintre UE şi partenerii săi și la dezvoltarea, în continure, a investițiilor din regiune.În ultimele luni, au avut loc schimbări profunde în zona de sud a Mediteranei şi este important ca Uniunea Europeană să acorde și mai mult sprijin aspirațiilor cetăţenilor acestor ţări. Regatul Maroc s-a angajat de câțiva ani pe calea unui proces global de reforme politice, economice și sociale. Europa a sprijinit şi va continua să sprijine programul de reforme şi eforturile depuse de Maroc pentru implementarea acestuia, proces însoțit de un dialog structurat și sincer, în cadrul căruia drepturile omului constituie un element esențial.În perioada de criză economică și financiară cu care se confruntă Europa există, totuși, un domeniu care a fost mai puțin afectat de criză. Este vorba de societățile de tip cooperativ: cifra lor de afaceri s-a majorat, ele au fost mai puțin afectate de faliment și de disponibilizări, oferă locuri de muncă în plan local și regional și, lucru foarte important, nu pot fi delocalizate. În plus, cooperativele oferă locuri de muncă cu calificare înaltă, femeile ocupând un număr semnificativ dintre acestea. Consider că statele membre trebuie să sprijine mai mult inițiative de acest gen, chiar dacă există țări în care conceptul de cooperativă a fost discreditat în temeiul unor rațiuni istorice și se sprijină preluarea de către angajați a întreprinderilor afectate de criză, tocmai pentru a evita delocalizarea lor. Ca atare, susțin ideea organizării de campanii de informare a cetățenilor europeni privind contribuția cooperativelor la dezvoltarea economică și socială durabilă.România, ca și alte state membre, s-a confruntat, în luna februarie, cu o iarnă extrem de dificilă: căderi masive de zăpadă, însoțite de îngheț. Ca atare, foarte mulți producători de legume, din mai multe județe ale României, se află în acest moment într-o situație foarte dificilă. Doar în Vrancea, unul din județele cele mai afectate, peste 44 000 m 2 de solarii, din suprafața totală de 67 000 m 2 , au suferit pagube cuprinse între 60% și 100%. Din păcate, în actuala legislație, nu există prevederi privind posibila despăgubire a producătorilor de legume. În plus, serele și solariile nu pot fi asigurate, deoarece nu sunt considerate investiții profitabile de către firmele de profil. Consider că executivul european trebuie să ia în calcul aceste evenimente și să caute soluții pentru a-i sprijini pe producătorii afectați pentru a diminua efectele pierderilor suferite, dar și pentru a relansa activitatea din acest domeniu cu implicații majore atât pentru legumicultori, cât și pentru consumatorii care se vor confrunta cu lipsa legumelor, dar și cu creșterea prețurilor acestora în piețe.Cred că suntem de acord cu toţii că participarea activă a femeilor pe piaţa muncii în Uniunea Europeană, indiferent de domeniul şi locul desfăşurării activităţii, în ţara de origine sau în alt stat membru, are efecte pozitive pentru întreaga societate şi economie. Consider că măsurile de combatere a crizei economice şi financiare la nivel european ar trebui să acorde o mai mare atenţie sprijinului ce poate fi acordat femeilor care doresc să desfăşoare o activitate economică, inclusiv pentru stimularea spiritului lor antreprenorial. Pentru aceasta, cred că ar fi benefică instituirea unor structuri specializate în formare şi consiliere profesională şi juridică, tocmai pentru ca femeile antreprenor să se poată familiariza cu procedurile necesare şi pentru a beneficia de posibile finanţări publice şi private pentru demararea de activităţi economice. Susţin totodată propunerea din raport privind aplicarea unei strategii la nivel european prin care să se ofere oportunităţi egale privind locurile de muncă, dar şi diferenţe cât mai mici de salarizare între bărbaţi şi femei care prestează aceeaşi muncă şi deţin aceleaşi calificări. Altfel, şansa nu se poate transforma într-o realitate.Politica comercială este un domeniu important pentru Uniunea Europeană și statele membre, motiv pentru care orice reglementare care aduce îmbunătățiri aplicării acesteia, fie la nivel național și european, fie în ceea ce privește relațiile cu țările terțe, este benefică pentru toți partenerii. Prezentul raport se bazează pe modificările aduse de Tratatul de la Lisabona cadrului legal și instituțional și permite transpunerea sistematică a modificărilor respective în legislația secundară din domeniul politicii comerciale comune. Consider că, prin intrarea în vigoare a prevederilor sale, Comisia va putea să își exercite mai eficient competențele de executare, lucru care va duce la o politică comercială comună mai eficientă. În plus, atât partenerii implicați, cât și cetățenii vor putea să înțeleagă mai rapid procedurile aplicabile în cadrul politicii comerciale, iar aplicarea regulamentului orizontal va crește nivelul general de transparență în aplicarea politicii comerciale.Deoarece Eurostat furnizează indicatorii economici necesari pentru supravegherea politicilor fiscale și pentru tabloul de bord al dezechilibrelor macroeconomice, alături de noi mecanisme de aplicare a legislației, consider că gestionarea calității statisticilor financiare ale guvernului și a altor date statistice naționale, precum și precizia și raportarea la timp a datelor reprezintă o condiție prealabilă pentru ca sistemul statistic european să funcționeze corect.Deoarece criza economică și financiară a demonstrat că problema atractivității unei forme juridice nu poate fi văzută numai din punctul de vedere al acționarilor; cred că o întreprindere, în calitate de organizație socială are responsabilități față de acționari, lucrători, creditori și societate, iar acest fapt trebuie luat în considerare în cadrul unei astfel de evaluări și consider că este nevoie de a asigura o contribuție a cooperativelor la dialogul social de la nivelul Uniunii Europene.Deoarece participarea femeilor și reprezentarea lor în eșaloanele superioare ale procesului decizional politic sunt încă obstrucționate de diverse aspecte, precum absența unei atmosfere încurajatoare în instituțiile politice și în structurile de sprijin ale societății, persistența stereotipurilor legate de gen, precum și consecințele recentei crize economice și urmările negative ale acesteia asupra chestiunilor privind egalitatea de gen, consider că statele membre și Comisia trebuie să încurajeze rețelele de femei și să promoveze mentoratul, pregătirea necesară și schimburile de bune practici și programe în domeniu, punând un accent special pe femeile cu putere de decizie politică aflate la începutul carierei.Deoarece violența împotriva femeilor, inclusiv violența psihologică este un obstacol major în calea egalității dintre femei și bărbați și o încălcarea a drepturilor lor fundamentale, rămânând una din cele mai răspândite încălcări ale drepturilor omului în cadrul UE, consider că statele membre și Comisia Europeană trebuie să se orienteze către sisteme individualizate de securitate socială pentru a îmbunătăți autonomia și poziția în societate a femeilor.Salut obiectivul acordului de a îmbunătăți cooperarea judiciară dintre statele membre ale Uniunii Europene și Norvegia și Islanda prin aplicarea tuturor dispozițiilor Convenției din 2000 referitoare la asistența judiciară reciprocă dintre statele membre.Chiar dacă este târzie, propunerea Comisiei cu privire la Fondul European pentru Pescuit este binevenită. Având în vedere caracterul său urgent, consider că aprobarea sa în primă lectură, astfel cum a prezentat-o Comisia, în ciuda limitelor pe care le are, este una de bun augur.Deoarece, în ultimii ani, programele și inițiativele de combatere a celor mai grave forme ale muncii copiilor întâlnite în fermele de cacao din Africa de Vest au înregistrat progrese semnificative și întrucât situațiile de conflict reapărute în regiune, în special în Coasta de Fildeș, au agravat și mai mult situația copiilor, consider că folosirea muncii forțate a copiilor pe exploatațiile de cacao este un lucru foarte grav și că nu ar trebui să se mai apeleze la munca copiilor pe plantațiile de cacao.În primul rând, vreau să îl felicit pe Sebastian Bodu pentru acest raport. Construirea unei pieţe unice la nivelul Uniunii Europene nu a fost şi nu este posibilă fără existenţa unor societăţi comerciale puternice şi fără o evoluţie adecvată a acestora în funcţie de mediul economic, foarte dinamic la nivel european şi internaţional. Pentru a ţine pasul cu această evoluţie dinamică, Europa are nevoie să îşi adapteze cadrul legislativ la nevoile societăţilor comerciale, pentru a oferi o protecţie corespunzătoare la nivel european a acţionarilor, a creditorilor şi a tuturor partenerilor care sunt influenţaţi de activitatea societăţilor. Într-o Europă fără frontiere interne este esenţială o armonizare corespunzătoare a legislaţiilor naţionale şi a structurilor societăţilor din statele membre, pentru ca cetăţenii europeni să poată beneficia de toate serviciile şi produsele oferite de acestea, mai ales în ceea ce priveşte comerţul transfrontalier, dar şi din punctul de vedere al responsabilităţii sociale a întreprinderilor şi al rolului acestora în domeniul inovării şi al creşterii economice.Consider că toţi cetăţenii UE aduşi în faţa instanţelor unui stat membru au dreptul, pentru a se apăra, la accesul la documente traduse în limba maternă, pentru a preveni discriminarea pe bază de limbă şi, îndeosebi, cred că toţi cetăţenii trebuie să fie informaţi cu privire la orice acţiune în justiţie împotriva lor, iar întregul proces trebuie să se desfăşoare într-un termen acceptabil din punct de vedere judiciar.Într-o Europă fără frontiere interne este esenţială o armonizare corespunzătoare a legislaţiilor naţionale şi a structurilor societăţilor din statele membre, pentru ca cetăţenii europeni să poată beneficia de toate serviciile şi produsele oferite de acestea, mai ales în ceea ce priveşte comerţul transfrontalier, dar şi din punctul de vedere al responsabilităţii sociale a întreprinderilor şi rolului acestora în domeniul inovării şi creşterii economice.. Dreptul la hrană este un drept fundamental de care trebuie să beneficieze toţi oamenii. Programul european pentru persoanele defavorizate a contribuit la atingerea obiectivelor politicii sociale, alături de dimensiunea ei agricolă în cadrul Politicii Agricole Comune. Programul s-a dovedit a fi un instrument important pentru anumite categorii de persoane afectate de sărăcie, mai ales în condiţiile actualei crizei economice şi financiare. Apreciez faptul că în acest an se va continua acest program deoarece, numai în România, în 2011 organizaţiile non-guvernamentale au venit în ajutorul a peste 2 800 000 de persoane cu venituri foarte mici. Însă cred că este vital ca acest ajutor să continue şi pe viitor şi consider necesară susţinerea europeană a persoanelor defavorizate la un nivel comparabil cu cel din acest an, deoarece persoanele nevoiaşe trebuie în continuare să fie asistate. Statele membre care se opun trebuie să dea dovadă de înţelegerea situaţiei categoriilor sărace şi să accepte continuarea programului la parametrii necesari. De aceea cred că includerea acestui program de ajutor în Fondul Social European este necesară şi reprezintă o atitudine solidară cu toţi cetăţenii europeni care au nevoie de sprijin.Consider că Conferinţa Preşedinţilor, în urma intrării în vigoare a Tratatului de la Lisabona, prin care Parlamentul a devenit colegislator în cadrul Uniunii Europene şi dispune de competenţe egale cu ale Consiliului în cadrul procedurii legislative ordinare şi al procedurii bugetare, trebuie să pună în lumină acest nou echilibru instituţional. Sunt de acord cu faptul că Conferinţa Preşedinţilor consideră că ar trebui menţinută posibilitatea de a fi prevăzut un timp afectat întrebărilor adresate nu numai Preşedintelui Comisiei, ci şi Vicepreşedintelui/Înaltului Reprezentant şi Preşedintelui Eurogrupului.Consider că Comisia Europeană trebuie să analizeze măsurile ce ar asigura protecţia pasagerilor care sosesc şi care pleacă, asigurându-se că pasagerii sunt despăgubiţi în mod corespunzător în cazul pierderii sau al întârzierii excesive a bagajelor.Consider că în ultimii ani majorările semnificative ale preţurilor şi volatilitatea crescută a acestora au avut un impact asupra anumitor materii prime, inclusiv cauciucul natural. De aceea, analiza acestui fenomen a demonstrat că la originea acestor evoluţii se află cererea tot mai mare, în special din partea Chinei. Consider că restricţiile care afectează aprovizionarea pe termen scurt, numărul redus de arbori de cauciuc plantaţi, ploile abundente din principalele ţări producătoare au creat presiuni asupra aprovizionării mondiale cu cauciuc.Uniunea Europeană trebuie să ţină cont de importanţa activităţii de pescuit pentru locuitorii regiunilor ultraperiferice, atât din punct de vedere al amenajării teritoriului, cât şi cel al ocupării populațiilor locale. Pentru toţi locuitorii acestor regiuni, pescuitul reprezintă principala activitate economică aducătoare de venituri, motiv pentru care potențialul regiunilor respective trebuie să ia forma unor măsuri concrete pentru o adevărată economie maritimă. Pe de altă parte, nu trebuie neglijat nici potenţialul sectorului turistic, care poate suplimenta veniturile regiunii şi al simplilor cetăţeni, care pot să îşi facă cunoscute tradiţiile specifice, inclusiv cele culinare.Consider că trebuie acordate dispoziții speciale pentru lucrătorii frontalieri care desfășoară o activitate independentă aflați în șomaj total, atunci când în statul membru de reședință nu există un sistem de prestații de șomaj care să acopere persoanele ce desfășoară o activitate independentă.Având în vedere negocierile în curs dintre UE şi Republica Armenia în vederea încheierii unui acord de asociere, consider că angajamentul activ al Republicii Armenia faţă de valorile şi principiile comune, printre care se numără democraţia, statul de drept, buna guvernanţă şi respectul faţă de drepturile omului, este esenţial pentru continuarea procesului şi pentru succesul negocierilor şi al aplicării ulterioare al acestui acord de asociere.Având în vedere negocierile între Uniunea Europeană şi Republica Azerbaidjan în vederea încheierii unui acord de asociere, consider că acest acord de asociere ar trebui să aducă avantaje şi oportunităţi concrete poporului azer şi Uniunii Europene în vederea promovării unei economii durabile şi care să asigure o transparenţă sporită în sectorul energetic şi care, de asemenea, să garanteze că dezvoltarea acestuia se realizează în conformitate cu standardele de mediu internaționale.Consider că este necesară punerea accentului în continuare pe rolul-cheie pe care baza fiscală consolidată comună a societăților îl poate juca în combaterea fraudei fiscale la nivelul Uniunii.Având în vedere că în țările Uniunii Europene există diferite baze fiscale care, în practică, funcționează ca bariere comerciale în calea creșterii economice și a ocupării forței de muncă, consider benefică această propunere, care poate aduce îmbunătățiri pentru întreprinderile care desfășoară activități transfrontaliere la creșterea competitivității întreprinderilor din UE.Consider că prezenta propunere reprezintă o contribuție importantă la realizarea strategiei europene 2020 cu privire la reducerea emisiilor cu efect de seră.Salut propunerea Comisiei și consider că scopul acesteia este de a asigura continuarea punerii în aplicare a programelor cofinanțate prin Fondul european de dezvoltare regională (FEDER) și prin Fondul de coeziune în contextul redresării economice a statelor membre care primesc asistență financiară.Patrimoniul natural european reprezintă un capital ecologic important care contribuie la bunăstarea tuturor cetăţenilor, de aceea toate statele Uniunii Europene trebuie să coopereze şi să-şi coordoneze eforturile pentru o utilizare mai bună a resurselor naturale şi limitarea degradării biodiversităţii. Când vorbim de biodiversitate, trebuie să ne referim atât la biodiversitatea extraordinară, inclusă în parcurile şi rezervaţiile naturale, care sunt deja protejate sau sunt în curs de includere pe această listă, dar şi la biodiversitatea ordinară, cunoscută şi sub numele de biodiversitate funcţională. Aceasta joacă un rol major pentru menţinerea habitatului faunei de mici dimensiuni şi a insectelor, în special a celor care contribuie la polenizarea plantelor. Pe de altă parte, conservarea resurselor naturale de bază, a resurselor genetice animale şi vegetale, a mediului şi orientarea proceselor agrotehnologice sunt necesare pentru a putea asigura satisfacerea cerinţelor pentru generaţiile viitoare. Consider că existenţa unui echilibru între strategia europeană în domeniul biodiversităţii şi planurile de dezvoltare rurală ale statelor membre este esenţială pentru a asigura păstrarea biodiversităţii.Marea provocare cu care se confruntă omenirea în prezent, cea a schimbărilor climatice, este strâns legată de egalitate. În caz de catastrofe naturale, sau urmare a efectelor acestora, femeile riscă să moară de 14 ori mai mult decât bărbaţii. O primă explicaţie o găsim în statisticile care arată că 70% dintre persoanele cele mai sărace ale lumii sunt femei, pentru că lucrează cu precădere în agricultură, 85% din persoanele care mor în urma dezastrelor naturale generate de schimbările climatice sunt femei, 75% dintre refugiaţii din motive de mediu sunt femei. Tot femeile sunt cele mai probabile victime nevăzute ale războaielor pentru resurse şi ale violenţelor cauzate de schimbările climatice. Pe de altă parte, femeile sunt discriminate în ceea ce priveşte accesul la resurse şi tehnologii, la servicii de orice fel, inclusiv la medicamente. În cea mai parte, femeile nu deţin proprietăţi asupra pământului, nu pot obţine credite şi, mai ales, nu au putere de decizie. Acestea sunt câteva din motivele pentru care femeile sunt mai puţin capabile să se adapteze la schimbările climatice. Consider că, abordând această temă, nu lansăm o competiţie între politicile de egalitate între femei şi bărbaţi şi cele climatice, ci este nevoie să găsim soluţiile cele mai adecvate pentru a avansa concomitent în aceste domenii. Felicit raportoarea şi susţin propunerea de realizare a unor baze de date pe genuri în fazele de evaluare sau de lansare a proiectelor. Este esenţial să înţelegem mai bine dimensiunea de gen a schimbărilor climatice, pentru a găsi cele mai bune soluţii pentru politicile de combatere a acestora.Consider că propunerile raportoarei de realizare a unor baze de date pe genuri în fazele de evaluare sau de lansare a proiectelor este una benefică. Este esenţial să înţelegem mai bine dimensiunea de gen a schimbărilor climatice pentru a găsi cele mai bune soluţii pentru politicile de combatere a acestor schimbări, precum şi cea privind includerea femeilor în diplomaţia climatică europeană, cu respectarea unei cote minime de 40 % femei în delegaţiile respective.Consider că un sistem de guvernare electronică eficient trebuie să asigure o interacţiune în ambele sensuri, atât o interacţiune automată între administraţie şi cetăţeni, dar şi întreprinderi, care să aibă nevoie de recunoaşterea reciprocă şi interoperabilitatea identificării electronice, a autentificării electronice, a semnăturii electronice şi a infrastructurii cu cheie privată.Deoarece crearea unui Spațiu european al învățământului superior reprezintă o evoluție importantă, care ar putea contribui la integrarea europeană, consider că Uniunea Europeană are un rol important de jucat în consolidarea acestui spațiu, sprijinind eforturile și cooperarea statelor membre în acest sens.Preocuparea pentru natură ca resursă şi moştenire pentru generaţiile viitoare trebuie să fie permanent în atenţia tuturor cetăţenilor. Politica de mediu nu acţionează niciodată singură, ci ea reflectă interesul întregii societăţi civile în această direcţie, dovadă existenţa a numeroase organizaţii de mediu. Pe de altă parte, există reţineri din partea industriei în momentul în care obiectivele de mediu pot impune o serie de limite competitivităţii industriale cu efecte asupra creşterii economice. Aceste aspecte nu fac decât să atragă atenţia asupra nevoii unei abordări concertate la nivel european, care trebuie să ia în considerare specificităţi locale şi regionale. Europa are nevoie de politică de mediu activă şi integrată, capabilă să răspundă tuturor provocărilor cu care se confruntă, inclusiv în plan economic, dar şi de o cooperare mai bună între regiuni şi la nivel transfrontalier, în special cu ţările care nu sunt membre ale Uniunii. Poluarea nu are frontiere şi e nevoie de implicarea tuturor factorilor din ţările terţe pentru a proteja natura, ecosistemele şi zonele protejate, indiferent unde sunt ele plasate. Şi nu în ultimul rând vreau să felicit raportorul pentru abordarea avută în cadrul raportului.Europa şi-a propus ţinte ambiţioase prin pachetul 20-20-20 şi un angajament pe termen lung privind decarbonizarea economiei europene până în 2050. Pentru atingerea acestor obiective, un rol esenţial revine cercetării, dezvoltării şi inovării. Consider, deci, că Uniunea Europeană şi statele membre trebuie să îşi amplifice eforturile în acest domeniu, pentru a ajunge la un nivel eficient şi dinamic al activităţii de cercetare. O asemenea cooperare va putea permite obţinerea de rezultate mai bune decât cele realizate în mod individual de către fiecare stat membru. Nu în ultimul rând, este benefică continuarea cooperării în domeniul cercetării, dezvoltării şi inovării cu ţări terţe, lucru care va permite Uniunii Europene să rămână un actor important la nivel mondial, inclusiv în cadrul parteneriatelor din cadrul forumurilor internaţionale: dialogul dintre UE şi Rusia, UE şi Statele Unite , Carta Energiei, procesul Comunităţii Energiei şi relaţiile cu alte organisme internaţionale preocupate de energie şi climă.În ultimii ani, internetul a devenit un instrument tot mai des utilizat în viaţa de zi cu zi, atât în plan profesional, cât şi personal, întreaga infrastructură la nivel european şi mondial extinzându-se foarte mult. O eventuală perturbare a acestei reţele ar putea determina pierderi importante pentru administraţie, mediul de afaceri sau simplii cetăţeni. Ca atare, consider că este necesară o politică comună pentru protejarea acestor infrastructuri, dar şi stabilirea de echipe de intervenţie comune în caz de urgenţă informatică (CERT), mergând până la elaborarea şi aplicarea de strategii naţionale în materie de securitate cibernetică. Nu în ultimul rând, ar fi benefică includerea sistemelor de sănătate, de alimentaţie şi de furnizare a apei, cercetarea nucleară şi industria nucleară între sectoarele vizate de cooperare între statele UE şi ţările terţe, pentru dezvoltarea de sisteme de avertizare şi schimbul de bune practici.Activităţile de voluntariat atrag, an de an, din ce în ce mai mulţi tineri, lucru care este benefic pentru atât pentru dezvoltarea la nivel local, cât şi pentru cooperarea transfrontalieră. Asemenea proiecte de cooperare joacă un rol semnificativ în promovarea solidarităţii, a cetăţeniei active şi a învăţării interculturale, pentru că tinerii voluntari au posibilitatea de a studia limba şi cultura ţării în care lucrează. Consider că statele membre ale Uniunii trebuie să recunoască avantajele participării tuturor cetăţenilor la activităţile de voluntariat transfrontaliere, activităţi prin care aceştia au posibilitatea de a-şi dezvolta noi competenţe, care pot să contribuie la o mai bună integrare pe piaţa forţei de muncă, dar şi la mobilitatea acestora.Deoarece ţările cu venituri medii reprezintă un motor de dezvoltare şi integrare regională şi întrucât o criză în aceste ţări împiedică progresul ţărilor cu venituri mici din aceste regiuni, consider necesar îmbunătăţirea coordonarea dintre Uniunea Europeană şi America Latină în vederea îndeplinirii Obiectivelor de Dezvoltare ale Mileniului (ODM), mai ales în ceea ce priveşte îndeplinirea măsurilor care vizează combaterea sărăciei, crearea de locuri de muncă şi integrarea socială a grupurilor marginalizate.Sunt de acord cu măsurile propuse de Comisie, care urmează să fie luate în legătură cu Fondul european de ajustare la globalizare, deoarece acest instrument a fost creat pentru a furniza un sprijin suplimentar lucrătorilor afectaţi de schimbările majore din structura comerţului mondial. Cred că statele membre trebuie să încurajeze schimburile de bune practici şi să înveţe mai ales de la statele membre care au instituit deja reţele naţionale de informare cu privire la FEG la care toţi participă partenerii sociali şi actorii locali, pentru a dispune de o bună structură a acestui instrument la toate nivelurile.Sunt întru totul de acord cu propunerea Comisiei pentru mobilizarea Fondului de solidaritate al UE în favoarea Italiei, în urma inundaţiilor care au afectat regiunile Liguria şi Toscana în octombrie 2011, cauzând daune importante gospodăriilor, întreprinderilor şi agriculturii, precum şi perturbarea unor legături majore de transport şi a unor reţele esenţiale de infrastructură publică.Consider că scopul acestui instrument comercial cheie - sistemul de preferinţă tarifar generalizat trebuie să permită ţărilor în curs de dezvoltare să participe mai intens la comerţul internaţional şi să genereze astfel venituri suplimentare din export, pentru a sprijini creşterea veniturilor şi punerea în aplicare a propriilor strategii politice de dezvoltare durabilă şi de reducere a sărăciei.Consider că bugetul Uniunii Europene trebuie să prezinte un echilibru adecvat între resursele proprii cu privire la cadrul financiar multianual şi cheltuieli, după cum o cere tratatul şi să vină, astfel, în sprijinul eforturilor de consolidare ale statelor membre.Uniunea Europeană doreşte să sprijine eforturile ţărilor din sudul Mediteranei de tranziţie a regiunii către o economie de piaţă şi către o societate democratică pluralistă, iar extinderea ariei de activitate a Băncii Europene de Reconstrucţie şi Dezvoltare în zonă reprezintă transpunerea în realitate a acestui sprijin al Uniunii şi al comunităţii internaţionale pentru speranţele generate de „Primăvara arabă”. Consider benefic sprijinul BERD pentru proiecte ce vizează, între altele, promovarea dezvoltării durabile, eliminarea sărăciei, protecţiei mediului şi protecţiei drepturilor omului, precum şi încurajarea sectorului privat, cu accent pe dezvoltarea spiritului antreprenorial în rândul tinerilor.. Uniunea Europeană a avut dintotdeauna un model de cadru legislativ în materie de produse alimentare cu destinaţie nutriţională specială foarte apreciat. Însă, în ultima perioadă s-a constatat că evoluţia pieţei alimentelor, precum şi cea a legislaţiei alimentare au nevoie o schimbare majoră. Consider că aplicarea conceptului, la modul general, de „produse alimentare cu destinaţie nutriţională specială”, pe care se bazează această directivă-cadru, în condiţiile evoluţiei contextului de piaţă a dus la apariţia unor probleme considerabile atât pentru părţile implicate, dar şi pentru autorităţile de control. Siguranţa alimentelor, mai ales pentru acele alimente destinate unor categorii de populaţie vulnerabile cum sunt sugarii, copiii de vârstă mică şi persoanele care suferă de boli speciale, constituie o condiţie esenţială pentru libera lor circulaţie şi pentru buna funcţionare a pieţei interne pe teritoriul Uniunii Europene. De aceea, cred că la nivelul Uniunii este nevoie de o politică de solidaritate europeană, cu măsuri legislative de eliminare a acestor diferenţe dintre legislaţiile naţionale privitoare la produsele alimentare destinate unei utilizări nutriţionale speciale, permiţând astfel libera lor circulaţie şi creând condiţii echitabile pentru concurenţă.Deoarece mutilarea genitală feminină reprezintă o formă de violenţă împotriva femeilor, pe lângă alte forme serioase de violenţă pe criterii de gen, consider că este necesară o abordare din partea Comisiei, astfel încât să se acorde prioritate încetării violenţei împotriva femeilor şi fetelor prin alocarea de resurse financiare adecvate şi să se sprijine activ programe specifice şi inovatoare, atât în Uniunea Europeana, cât şi în ţările terţe.Îndeplinirea, de către Uniunea Europeană, a obiectivelor stabilite prin Strategia Europa 2020 nu este posibilă fără sprijinirea unor proiecte de investiţii necesare procesului de creare de noi locuri de muncă în diverse domenii, începând cu formare profesională şi reconversie a persoanelor interesate de schimbarea locului de muncă, până la investiţii din economia verde, sectorul sănătăţii, al serviciilor sociale şi din sectorul informatic şi al noilor tehnologii. Este esenţial ca toate statele membre să elaboreze planuri naţionale în materie de ocupare a forţei de muncă ca parte a programelor lor naţionale de reformă pentru 2012, pe care apoi să le pună în practică în baza unui calendar bine determinat, tocmai pentru realizarea obiectivelor Strategiei Europa 2020.Consider că ar trebui creată o bază unică europeană de date pentru implanturile mamare pentru a reuni informațiile despre dispozitivele medicale de pe piață, înregistrarea operațiunilor economice, vigilența și supravegherea pieței, investigațiile clinice, organismele notificate (care verifică respectarea normelor UE) certificate eliberate.Într-o Europă aflată într-o evoluţie continuă şi rapidă, tendinţa în creştere a companiilor europene de a realiza operaţiuni transfrontaliere în cadrul UE şi continuarea procesului de integrare a pieţelor europene trebuie încurajată şi sprijinită. Nu trebuie să uităm faptul că obiectivul Uniunii este de a permite societăţilor comerciale din UE să facă faţă concurenţei la nivel mondial şi să asigure, în acelaşi timp, protecţia adecvată a intereselor creditorilor, acţionarilor, membrilor şi angajaţilor acestora.Siguranţa alimentelor, mai ales pentru acele alimente destinate unor categorii de populaţie vulnerabile, cum sunt sugarii, copiii de vârstă mică şi persoanele care suferă de boli speciale, constituie o condiţie esenţială pentru libera lor circulaţie şi pentru buna funcţionare a pieţei interne pe teritoriul Uniunii Europene. De aceea, cred că la nivelul Uniunii este nevoie de o politică de solidaritate europeană, cu măsuri legislative de eliminare a acestor diferenţe dintre legislaţiile naţionale privitoare la produsele alimentare destinate unei utilizări nutriţionale speciale, permiţând astfel libera lor circulaţie şi creând condiţii echitabile pentru concurenţă.Uniunea Europeană îi reprezintă pe toţi cetăţenii ei şi, ca atare, oricare dintre aceştia are dreptul să aibă acces la toate informaţiile legate de activitatea Uniunii şi procesul decizional care îi vizează în oricare limbă oficială din UE. Pe de altă parte, este important ca, atunci când sunt lansate consultări publice pe teme de interes public, toţi cetăţenii interesaţi să poată participa şi să nu existe nici un fel de discriminare pe bază de limbă.Consider că nu trebuie să se modifice indicarea actuală a zonei geografice populate de stocul de hering, deoarece doar o parte este relevantă, nu toată zona.Dacă nu se va întreprinde nimic până la expirarea sistemului de cote în 2015, valorile mari ale cotelor vor împiedica fermierii mai productivi să beneficieze de noi oportunităţi, pe când cei mai puţin productivi din zone defavorizate, mai ales zone montane, s-ar confrunta cu mari dificultăţi datorate unei scăderi semnificative de preţuri în urma eliminării drastice a sistemului de cote. În această situaţie apare firesc întrebarea: dacă şi ce fel de măsuri ar trebui luate pentru a fi asigurată o trecere lentă spre o politică de piaţă în sectorul lactate, înainte de expirarea, la 31 martie 2015, a sistemului de cote de lapte. Are pregătite Comisia instrumente de politică a sectorului lactate, care să faciliteze această tranziţie? Pentru că este clar faptul că, înainte de a lua anumite decizii, trebuie să evaluăm impactul acestora în acest sector.Consider că accidentele majore care au loc pe teritoriul Uniunii au consecinţe grave, după cum s-a constatat în accidente precum Seveso, Bhopal, Schweizerhalle, Enschede, Toulouse şi Buncefield, iar impactul acestora se poate extinde dincolo de graniţele naţionale. Din acest motiv, cred că este necesar ca, în măsura posibilului, să se asigure menţinerea şi îmbunătăţirea nivelurilor ridicate de protecţie existente.În primul rând, aş vrea să felicit raportoarea pentru abordarea avută în cadrul acestui raport. În ultimii ani, am asistat la numeroase proteste ale lucrătorilor din diferite regiuni ale Uniunii Europene la anunţul privind delocalizarea activităţii unor societăţi comerciale în afara Europei, lucru care determină automat creşterea şomajului în regiunile respective. Pentru a preîntâmpina asemenea evenimente în viitor, Europa are nevoie de o strategie prin care să atragă noi investitori străini şi locali, să încurajeze proiectele de investiţii transfrontaliere, precum şi dezvoltarea în continuare a reţelelor trans-europene, care vor avea ca efect o mai bună mobilitate a lucrătorilor, a studenţilor şi a cercetătorilor. Nu în ultimul rând, este nevoie de o promovare mai bună a parteneriatelor public-private, sprijinirea lucrătorilor liber profesionişti, având în vedere numărul şi varietatea de oportunităţi noi, precum şi sprijinirea IMM-urilor pentru un acces mai facil la investiţii, mai ales la investiţii pe termen lung şi durabile.Consumatorii moderni se aşteaptă ca animalele crescute în ferme să beneficieze de aceleaşi lucruri pe care noi, ca fiinţe umane, le privim ca necesităţi: mâncare bună, condiţii bune de viaţă şi îngrijire medicală corespunzătoare. Standardele de sănătate animală sunt de o importanţă vitală pentru gestionarea creşterii animalelor în Europa, acestea având un impact din ce în ce mai mare asupra nivelului de competitivitate a exploataţiilor agricole. Consider că toate statele membre trebuie să utilizeze eficient atât oportunităţile de sprijin oferite de fondurile Uniunii Europene de dezvoltare rurală, cât şi cele din al 7-lea Program-cadru 2007 -2013 al Direcţiei Generale de Cercetare, pentru a promova cercetarea aplicată, dar şi pentru a investi în soluţii inovatoare şi moderne destinate bunăstării animalelor. În acest context, este benefic ca statele membre şi Comisia Europeană să realizeze mai multe investiţii financiare în cercetare şi în dezvoltarea de noi tehnici şi de tehnologii în domeniul bunăstării animalelor.Rezultatele din 10 iunie de la alegerile locale au consfinţit o schimbare autentică în România, care vine în întâmpinarea dorinţei majorităţii românilor. Această schimbare înseamnă atât aflarea adevărului cu privire la gravele derapaje democratice din anii trecuţi, cât şi construirea unui nou model de dezvoltare economică şi socială. Salutăm votul dat azi de Parlamentul European, care a respins tentaţia populistă şi demagogică a reprezentanţilor PDL din Parlamentul European de a pune pe ordinea de zi o discuţie despre starea democraţiei în România. În România, democraţia începe să fie consolidată de noua guvernare, care ia măsuri cu votul legitim al Parlamentului şi cu susţinerea majorităţii românilor. Salutăm şi dorinţa Parlamentului din România de a discuta în sesiunea sa extraordinară din aceste zile concluziile ultimului Consiliu European, ceea ce reprezintă o premieră în democraţia românească. Prezentarea de către premierul Ponta a concluziilor acestui summit, în faţa Parlamentului, reprezintă un gest de normalitate binevenit, în totală opoziţie faţă de direcţia adoptată până acum de Preşedinte. Ea confirmă direcţia bună în care se îndreaptă democraţia românească.Consider că, statele membre ar trebui să acorde o atenţie mai mare decât în trecut includerii între priorităţi a investițiilor în infrastructura hidrotehnică în cadrul noii strategii financiare a Uniunii Europene privind fondurile de coeziune. Asemenea investiţii permit o mai bună gestionare a resurselor de apă naturale şi atingerea obiectivelor privind creşterea procentului de energie nepoluantă în producţia de energie electrică a statelor membre. În plus, este benefică gestionarea integrată a resurselor de apă și amenajarea teritoriului la nivelul bazinelor hidrografice, în strânsă legătură cu activitățile economice dependente de apă și de nevoile de apă ale tuturor utilizatorilor. Pe de altă parte, este importantă o gestionare corespunzătoare a apei în vederea realizării obiectivelor privind biodiversitatea şi dezvoltarea de servicii ecosistemice realizate cu ajutorul apei, precum şi reîmpădurirea și refacerea zonelor umede.Statele membre şi-au propus să reducă numărul de accidente mortale, congestionarea traficului în asemenea momente şi să îmbunătăţească maniera de gestionare a evenimentelor de acest gen. Pentru aceasta consider că o contribuţie importantă şi-o poate aduce serviciul eCall, mai ales în ceea ce privește scurtarea intervalului de timp necesar pentru sosirea echipelor de intervenţii specializate ale serviciilor de urgență. Încrederea cetăţenilor europeni în aceste servicii este importantă atunci când ei călătoresc în alte state membre, motiv pentru care este benefică includerea serviciului eCall în toate vehiculele, indiferent de marcă, țară sau localizare actuală a vehiculului, precum şi implementarea rapidă a componentelor eCall la bordul vehiculelor fără etape intermediare.Consider binevenită instituirea unui site pe internet și a unui număr de asistență telefonică gratuită la nivelul Uniunii Europene care poate fi apelat fără costuri și în anonimitate de toţi conducătorii auto sau de alte părți interesate care doresc să raporteze o fraudă ce intră în domeniul de aplicare al prezentului regulament.Sunt de acord cu această modificare, deoarece consider că ea corespunde nevoilor și specificității teritoriului Saint-Barthélemy și nu periclitează interesele Uniunii.Într-o Europă în care cetăţenii călătoresc din ce în ce mai des, atât în interes particular - în vacanţă sau în vizită la familie sau prieteni, dar şi în interes profesional, furnizarea de servicii în domeniul transportului feroviar prin intermediul infrastructurii europene ar trebui să le permită întreprinderilor feroviare să ofere servicii mai bune tuturor utilizatorilor, fie că vorbim de transportul de marfă, fie că vorbim de transportul de călători. Ca atare, este esenţial un acces nediscriminatoriu al tuturor partenerilor la infrastructurile din domeniu, dar şi un regim al tarifelor cât mai omogen. Consider că executivul european ar trebui să realizeze un studiu privind metodologia de calcul a tarifelor aplicate în statele membre, în vederea stabilirii unei metode uniforme de calcul, pentru a determina un sistem tarifar accesibil la nivel european.Consider că, acest nou sistem cu o structură pe două niveluri, care cuprinde acte delegate și acte de punere în aplicare (prima categorie include dreptul de veto al Parlamentului) și care permite Comisiei să își exercite competențele de executare este unul foarte bun.Parlamentul trebuie, prin urmare, să se străduiască să fie pe poziție de egalitate și când este vorba acte delegate și de acte de punere în aplicare. Atât Parlamentul European, cât și Consiliul trebuie să aibă posibilitatea de a formula obiecțiuni cu privire la astfel de propuneri.Consider că trebuie să se ţină seama de așteptările consumatorilor cu privire la calitatea produselor ecologice pentru a asigura aplicarea adecvată a normelor de către autoritățile, organismele și operatorii în cauză, precum și pentru funcționarea corectă a pieței unice și a schimburilor comerciale.Sunt de acord cu importanta trecerii la noul sistem și a prerogativei Parlamentului European de a controla inițiativele Comisiei Europene prin intermediul actelor delegate.Consider că în situația de paritate între Parlament și Consiliu în Politica Agricolă Comună, este important ca procedura preferată să fie cea a actelor delegate, bineînțeles în măsura în care condițiile tehnice pentru acestea sunt îndeplinite.Consider că adaptarea legislației în vigoare la dispozițiile Tratatului de la Lisabona este de foarte mare importanță, în special în domeniile în care legislația aferentă nu era adoptată prin procedura de codecizie, deci și pentru agricultură.Pentru Parlamentul European este important ca în noul context legislativ deschis de Tratatul de la Lisabona, noile prevederi ce privesc puterile de execuție și implementare ale Comisiei să fie adaptate textului tratatului.Consider că, statele membre ale UE trebuie să se asigure că încălcările normelor UE referitoare la bunăstarea animalelor fac obiectul unor sancțiuni eficace și proporționale și că fiecare sancționare este însoțită de o amplă acțiune de informare și orientare din partea autorităților competente, precum și de măsuri corective corespunzătoare.Consider esenţială cooperarea dintre sistemele de impozitare ale statelor membre pentru a evita reducerea veniturilor care nu sunt colectate, lucru care aduce prejudicii bunei funcționări a pieței interne. Este benefic totodată să evităm posibilitatea comiterii evaziunii fiscale, a substituirii impozitelor sau a oricăror scutiri de impozite necuvenite.Din punct de vedere social şi ecologic economia ecologică este o economie durabilă, care include o ordine socială bazată atât pe egalitatea de gen, cât şi pe justiţie socială, indiferent de gen, etnie, culoare, religie sau opinii politice. În mai multe state membre rolul femeilor în economia ecologică continuă să fie ignorat, creând numeroase discriminări din punctul de vedere al drepturilor pierdute, precum protecţia socială, asigurarea de sănătate, drepturile de salarizare şi de pensie. În acest context, consider că, la nivel european, politicile de mediu de la toate nivelurile trebuie să includă o perspectivă a egalităţii de gen în definirea, implementarea şi monitorizarea promovării integrării de gen ca un instrument al bunei guvernanţe în contextul Strategiei Europa 2020, dar şi consolidarea egalităţii de gen şi a justiţiei sociale. De asemenea, cred că statele membre trebuie să promoveze cercetarea specifică şi studiile privind femeile şi egalitatea de gen în cadrul economiei ecologice, astfel încât perspectiva de gen să fie inclusă în protecţia mediului şi în studiile de evaluare a impactului asupra mediului.Individualizarea şi flexibilitatea din ce în ce mai mare a pieţei muncii în numeroase state membre îi pun pe angajaţi şi, în special, pe femei, care trebuie să îşi îndeplinească şi obligaţiile familiale, într-o poziţie mai vulnerabilă, ce poate conduce la locuri de muncă precare. Ponderea femeilor cu locuri de muncă precare pe piaţa muncii este mare şi anumite forme de muncă precară prestate de către femei, precum muncile casnice remunerate şi munca de îngrijire, sunt aproape inexistente pe piaţa muncii. Conform cadrului legislativ în vigoare, în Uniunea Europeană există în această privinţă mari discrepanţe cu privire la posibilităţile de muncă, la calitatea muncii, dar şi la egalitatea de remunerare pentru aceeaşi muncă sau pentru o muncă cu aceeaşi valoare. În aceste condiţii, cred că atât CE, cât şi statele membre trebuie să adopte orientări clare şi măsuri concrete pentru a garanta locurile de muncă existente, dar şi pentru a crea oportunităţi de ocupare a forţei de muncă, în special pentru femei, în cadrul Strategiei Europa 2020. La nivel european trebuie elaborată o strategie privind munca în condiţii precare, care să pună accentul atât pe crearea de locuri de muncă decente şi ecologice, cât şi pe integrarea principiului echilibrului de gen.Consider benefic faptul că autorităţile competente ale statelor membre pot, prin aplicarea acestui regulament, să comunice mai rapid în cadrul unui număr mai mare de domenii de politică şi, mai ales, este important faptul că există posibilitatea unei mai bune cooperări între autoritățile de la nivel local și participarea lor la piața unică.Sistemul de standardizare european trebuie să ia în considerare numărul din ce în ce mai mare de întreprinderi mici din Europa, mai ales întreprinderile meşteşugăreşti şi microîntreprinderile, care reprezintă, în multe state europene, baza economiei. Pe de altă parte, este important ca opiniile acestor întreprinderi şi microîntreprinderi să poată fi luate în calcul la elaborarea standardelor şi adaptarea lor în funcţie de actualele evoluţii din toate domeniile. Consider totodată benefică adaptarea prevederilor din domeniu de o manieră adecvată, pentru ca toţi aceşti actori să poată să implementeze corespunzător standardele europene.Aspectele de solidaritate din cadrul politicii în domeniul azilului au apărut din nou în vizorul nostru în urma unor evenimente recente, precum grava criză socioeconomică din mai multe state ale Uniunii care găzduiesc valuri de solicitanţi de azil şi care se găsesc în imposibilitatea de a gestiona această problemă cu eficienţa dorită. Este clar că toate aceste aspecte impun introducerea unor importante schimbări în politica de azil la nivelul Uniunii Europene. Trebuie să se ajungă la o abordare comună în acest domeniu, iar solidaritatea în domeniul politicii de azil atât între statele membre, cât şi între acestea şi organele Uniunii trebuie să fie una coerentă. În concluzie, este nevoie de îmbunătăţiri în acest sens în cel mai scurt timp şi în toate domeniile, dar mai ales în cel al sincronizării legislaţiilor, atât printr-o mai bună utilizare a resurselor bugetare, cât şi prin îmbunătăţirea repartizării competenţelor între statele membre.Consider benefic faptul că statele membre sunt încurajate să folosească mai mult cogenerarea, potenţialul acestui proces nefiind încă valorificat la adevărata lui valoare la nivelul Uniunii. Pe de altă parte, statele membre trebuie să încurajeze investiţiile pe termen lung pentru renovarea clădirilor rezidenţiale şi comerciale - atât a celor care aparţin instituţiilor publice, cât şi a celor din sectorul privat - prin utilizarea unor soluţii de renovare eficiente din punctul de vedere al costurilor şi luând în considerare diferitele tipuri de clădiri şi zona climatică căreia îi aparţin acestea.. Consider că propunerea Comisiei Europene de a se recurge și la alte măsuri, nu numai la cele comerciale, trebuie sprijinită în totalitate, dar cred, în același timp, că este necesară și o abordare mai clară, cu măsuri mult mai ferme și mai eficace. Măsurile comerciale care urmează să fie aplicate nu ar trebui să se limiteze doar la importul „stocurilor de interes comun” și al „speciilor asociate”, ci ar trebui să se aplice tuturor importurilor de pești și produselor pescărești din orice specie provenind din țări care permit pescuitul nedurabil.Într-o societate informatică din ce în ce mai dinamică, industriile culturale şi creative trebuie să permită şi în viitor asigurarea unui număr important de locuri de muncă, la nivelul tuturor statelor membre. Acest lucru va permite totodată majorarea contribuţiei economice a domeniilor respective la produsul intern brut al ţărilor Uniunii. Nu în ultimul rând, trebuie să avem în vedere faptul că aceste sectoare contribuie semnificativ la educaţia tinerilor, domeniu prioritar al politicilor europene.Investiţiile în educaţie sunt esenţiale pentru toate statele membre, mai ales în ceea ce priveşte educaţia din primii ani de viaţă. Acestea permit o pregătire profesională adecvată, care determină ulterior accesul pe piaţa forţei de muncă şi evitarea unor costuri viitoare legate de sănătate, de rata criminalităţii şi de comportamente antisociale. În pofida constrângerilor financiare determinate de criza financiară, trebuie să existe programe de reluare a educaţiei pentru tinerii care şi-au întrerupt studiile, inclusiv la nivel universitar.. Doamnă Harms, aş vrea să vă informez că nu guvernul Ponta l-a demis pe Traian Băsescu. Demiterea preşedintelui se face de către parlament, de către majoritatea din parlament, iar în Parlamentul României şase formaţiuni politice au votat pentru demiterea lui Traian Băsescu. Aş vrea să mai reiterez faptul că Traian Băsescu a fost demis de două ori în cinci ani, de două guverne diferite. Cred că acest lucru arată că s-a respectat statul de drept şi că noi am avut dreptate din punct de vedere politic.Cerinţele pieţei sunt diverse şi din ce în ce mai numeroase. În Uniunea Europeană, cele mai importante aspecte sunt igiena şi siguranţa alimentelor, sănătatea şi valoarea nutriţională, precum şi anumite cerinţe ale societăţii. De asemenea, consumatorii sunt din ce în ce mai atenţi la contribuţia agriculturii la durabilitate, schimbări climatice, siguranţa alimentelor, biodiversitate, bunăstarea animalelor şi deficitul de apă. În faţa acestor noi provocări comerciale, principalul atu al fermierului european este calitatea. Uniunea Europeană are avantajul calităţii şi acesta se datorează unui nivel foarte ridicat de siguranţă, asigurat de legislaţia în vigoare de-a lungul întregului lanţ alimentar, la care au contribuit fermierii, dar şi producătorii. Există, totuşi, câteva aspecte care pot spori calitatea. Consider că Uniunea Europeană are datoria să promoveze produse de calitate, dar şi să acţioneze în favoarea protecţiei acestora pe plan internaţional. În acest context, cred că este necesară aplicarea unui control mai riguros pentru acele produse ecologice ce provin din ţările terţe, acest lucru asigurând o garanţie a unei concurenţe echitabile între produsele ecologice europene şi cele din ţările terţe.Investiţiile în fondul european de antreprenoriat social vor fi benefice pentru Uniunea Europeană, în actuala perioadă, mai ales dacă va fi încurajată aplicarea unor metode cât mai transparente referitoare la politica şi obiectivele acestor investiţii. Este esenţial ca obiectivul lor principal să nu fie profitul, ci generarea de rezultate sociale, respectiv oferirea de servicii persoanelor vulnerabile sau marginalizate. Acest lucru va contribui la combaterea sărăciei în statele membre, proces care reprezintă unul dintre obiectivele Uniunii.Politica de coeziune a Uniunii Europene poate şi trebuie să îşi aducă o contribuţie importantă în zona Atlanticului, pentru a completa aspectele maritime ale strategiei în domeniu. Astfel, este important să se asigure protecţia echilibrului ecologic şi a biodiversităţii în regiune, să existe o cooperare strânsă între statele riverane la capitolul prevenirii şi gestionării riscurilor în Atlantic, în special în cazul accidentelor, al catastrofelor naturale şi al activităţilor infracţionale, inclusiv în ceea ce priveşte asigurarea securităţii, supravegherii maritime şi protecţiei civile.Într-o societate informaţională în plin avânt, conservarea şi diseminarea patrimoniului cultural european este esenţială. Ca atare, digitalizarea colecţiilor şi arhivelor aparţinând muzeelor, bibliotecilor, diferitelor sisteme de arhivare din instituţiile publice, învăţământ, cinemateci şi cinematografe, precum şi ale organismelor publice de radiodifuziune din toate statele membre va permite extinderea accesului publicului larg la operele deţinute de aceste structuri. Nu trebuie uitat, însă, faptul că este esenţial să fie respectate drepturile de autor, pentru că acest lucru va stimula inovarea, activitatea creativă, investiţiile şi producţia şi asigurându-se, astfel, recompensarea activităţii din sectorul creativ.Întreprinderile mici şi mijlocii reprezintă baza economiei statelor membre ale Uniunii Europene, fapt pentru care consider importantă implicarea fondurilor europene cu capital de risc în finanţarea lor. Acest lucru va stimula creşterea economică, va contribui la înfiinţarea de noi locuri de muncă şi la mobilizarea capitalului şi va permite totodată stimularea apariţiei de noi IMM-uri, precum şi extinderea întreprinderilor inovatoare.. Politica europeană de dezvoltare reprezintă, alături de politica comercială şi relaţiile politice, unul dintre elementele de bază ale acţiunii în plan extern a Uniunii Europene. Ea are ca obiectiv principal reducerea sărăciei. Pentru atingerea acestui obiectiv este esenţial sprijinul acordat ţărilor în curs de dezvoltare pentru îmbunătăţirea accesului la educaţie, având în vedere că, peste o sută de milioane de copii din întreaga lume nu sunt incluşi în circuitul educaţional. Fără educaţie, şansele acestor copii de a dobândi o pregătire profesională care să le permită ulterior acces pe piaţa forţei de muncă sunt nule, fiind îngreunate totodată eforturile de combatere a sărăciei în ţările respective. Ca atare, consider esenţial sprijinul UE pentru participarea unui număr cât mai mare de copiii, cu precădere a celor din mediul rural, la programele educaţionale - învăţământ primar şi formare profesională de calitate. UE trebuie să susţină de asemenea elaborarea unor planuri sectoriale care să ţină cont şi de specificităţile culturale ale fiecărei regiuni sau ţări, cu accent pe implicarea cât mai mult posibil a societăţii civile din acele ţări în punerea lor în aplicare.Prezenţa pe piaţa internaţională a întreprinderilor mici şi mijlocii europene trebuie îmbunătăţită având în vedere că doar 25% dintre acestea desfăşoară activităţi în spaţiul pieţei unice şi doar 13% au fost active pe plan extern, în afara Uniunii. Într-o lume în plin proces al globalizării, întreprinderile mici şi mijlocii europene trebuie încurajate să se implice mai mult în activităţi situate în alte ţări non-UE şi, mai ales, în noile state emergente, acestea reprezentând un potenţial insuficient exploatat.Uniunea Europeană trebuie să îşi respecte angajamentele asumate până în prezent, implicit plăţile aferente acestor angajamente, o eventuală neîndeplinire a lor putând afecta credibilitatea tuturor instituţiilor europene, nu doar pe cea a Comisiei Europene. Uniunea caută soluţii, inclusiv de sprijin financiar, pentru reducerea efectelor crizei şi pentru dezvoltarea diferitelor proiecte - investiţii în domenii strategice pentru creşterea economică şi crearea de locuri de muncă, reducerea emisiilor de gaze cu efect de seră, reţele de transport - ca să dau doar câteva exemple - şi, ca atare, este de dorit să nu ajungem la situaţia în care UE să nu îşi poată respecta angajamentele asumate şi să nu poată rambursa cererile de plată legitime.Într-o perioadă în care Uniunea Europeană pune accent pe crearea de noi locuri de muncă, trebuie să avem în vedere şi faptul că punerea în aplicare a SES va determina o mai bună organizare şi gestionare a traficului aerian în Europa, fapt care va determina o cerere mare de locuri de muncă cu calificare înaltă, respectiv cu competenţe de nivel înalt şi foarte bine plătite. Un spaţiu aerian european mai eficient va determina, pe de altă parte, câştiguri economice suplimentare la nivel european, implicit beneficii în ceea ce priveşte creşterea economică, crearea de locuri de muncă şi mediul înconjurător. Europa nu îşi poate permite să piardă 30% din PIB-ul UE, 58% din locurile de muncă ce pot fi create sau economisirea a 110% CO 2 dacă desfăşurarea SESAR ar fi amânată cu 10 ani.Susţin propunerea de instituţionalizare a intercompatibilităţii dintre regimurile de reglementare din Uniunea Europeană şi SUA, măsură care ar contribui la facilitarea şi dinamizarea comerţului transatlantic. Chiar dacă nu vor putea fi rezolvate toate problemele de reglementare existente, punerea în aplicare a unui standard global va contribui, în primul rând, la îmbunătăţirea siguranţei produselor pentru consumatori.Susţin propunerea privind instituirea Anului european al cetăţenilor în 2013 pentru a oferi tuturor cetăţenilor europeni prilejul de a conştientiza mai bine asocierea dintre cetăţenia Uniunii şi dreptul la liberă circulaţie, având în vedere că doar 43% dintre europeni susţin că sunt familiarizaţi cu termenul de „cetăţean al Uniunii Europene”, iar circa două treimi dintre respondenţii provenind din cele 27 de state membre ale UE (67%) nu sunt bine informaţi sau nu sunt informaţi deloc. Ca reprezentant al cetăţenilor, Parlamentul trebuie îşi aducă o contribuţie importantă la înţelegerea politicilor europene de către aceştia, cu accent pe democraţia participativă şi pe noile drepturi ce au apărut prin intrarea în vigoare a Tratatului de la Lisabona, îndeosebi pe Iniţiativa cetăţenilor.Într-o Europă în care cetăţenii au dreptul să circule unde şi când vor, în funcţie de nevoi şi interese, o mai bună conectare a tuturor mijloacelor de transport şi, implicit, aplicarea unui regulament unic privind drepturile pasagerilor pentru toate modurile de transport este esenţială. Pe de altă parte, consider că statele membre ar trebui să coopereze mai strâns pentru dezvoltarea unui planificator de călătorii european, multimodal, care ar permite călătorilor să îşi planifice călătoria de-a lungul Europei, incluzând cele mai diverse mijloace de transport.. 500 milioane de consumatori, 21 de milioane de întreprinderi, 2 800 de miliarde de euro de comerţ intracomunitar şi 1 500 de miliarde de euro de comerţ la nivel mondial reprezintă un frumos bilanţ pentru piaţa unică europeană. Ea a transformat maniera noastră de a trăi, de a face cumpărături, de a munci, învăţa sau călători. În plus, drepturile a milioane de cetăţeni europeni, care pot face aceste lucruri în ţara în care vor, sunt protejate prin legislaţia europeană în toate statele membre. Punerea în practică a ideii de piaţă unică a permis şi permite în continuare îmbunătăţirea constantă a acestui proces. Tocmai de aceea, susţin ideea că cetăţenii europeni trebuie să fie din ce în ce mai implicaţi în procesul decizional, iar Anul european al cetăţenilor va fi, în 2013, un bun prilej pentru aceştia să îşi spună punctul de vedere privind dorinţele şi visurile lor.Suntem cu toţii conştienţi de dificultăţile financiare şi nu numai cu care se confruntă fermierii europeni ca urmare a condiţiilor climatice nefavorabile, precum seceta extremă din anumite regiuni de pe teritoriul Uniunii. Spre exemplu, în România seceta a distrus în acest an aproape jumătate din culturile de cereale şi plante tehnice, iar această situaţie aduce prejudicii grave sectorului agricol. Pentru a contribui la atenuarea acestor dificultăţi, consider că la nivelul Uniunii Europene trebuie urgent luate o serie de măsuri. Uniunea Europeană trebuie să fie solidară cu agricultorii care şi-au văzut munca risipită, datorită secetei din acest an. Administraţiile naţionale şi locale au făcut tot ce au putut în această situaţie, dar sprijinul Uniunii Europene este esenţial. Uniunea Europeană a creat Fondul de solidaritate al Uniunii pentru a ajuta populaţia din regiunile afectate de dezastre naturale, precum inundaţiile. Trebuie găsite soluţii şi în cazul secetei, având în vedere că acest fenomen are implicaţii majore atât asupra fermierilor, cât şi asupra securităţii alimentare.Aderarea Rusiei la Organizaţia Mondială a Comerţului răspunde intereselor proprii ale Rusiei, dar şi intereselor economiei europene şi mondiale în ansamblu. Banca Mondială estimează că va creşte productivitatea, cu efecte pozitive asupra produsului intern brut, urmare a faptului că Rusia va avea posibilitatea să atragă noi investitori străini şi să achiziţioneze produse tehnologice de calitate. Uniunea Europeană este principalul partener al Rusiei în plan economic, volumul produselor exportate în Uniunea Europeană fiind de peste 138 de miliarde de euro, iar ancorarea Rusiei în sistemul comercial multilateral şi, implicit, aderarea la reglementările instituite de acesta reprezintă un pas către îmbunătăţirea relaţiei bilaterale UE-Rusia.Cooperarea în bazinul Dunării s-a întărit de-a lungul ultimilor ani, iar faptul că o parte însemnată din ţările prin care trece fluviul sunt membre ale Uniunii Europene a fost şi este liantul principal al acestei cooperări. Uniunea Europeană dezvoltă noi instrumente de cooperare în această zonă, precum Strategia Dunării, şi sper că aceasta va reprezenta cadrul adecvat pentru cât mai multe schimburi de experienţă şi bune practici între autorităţile locale şi regionale din bazinul dunărean, pentru punerea în aplicare a obiectivelor propuse prin această strategie. Numai prin schimburi constante de experienţă, evaluările ştiinţifice ale situaţiilor în caz de poluare şi o puternică voinţă politică, va putea fi pusă în aplicare o gestionare corectă din punct de vedere transfrontalier al unor posibile cazuri de poluare accidentală sau catastrofe de mare amploare. Doar împreună, ţările riverane pot lucra pentru atingerea obiectivelor comune, dar şi printr-o finanţare adecvată pentru acest proiect important.Consider că gradul de conştientizare al cetăţenilor în ceea ce priveşte impozitarea pe teritoriul Uniunii Europene trebuie îmbunătăţit urgent şi barierele fiscale de care se lovesc lucrătorii şi angajatorii transfrontalieri trebuie reduse, pentru facilitarea mobilităţii lor şi pentru promovarea iniţiativelor economice transfrontaliere, contracarând, totodată, orice posibilitate de evaziune sau fraudă fiscală.Ştim cu toţii că dreptul unui cetăţean al unui stat membru nereprezentat de a solicita asistenţă din partea autorităţilor consulare ale altor state membre reprezentate este unul dintre drepturile conferite de cetăţenia Uniunii. De aceea, consider că una dintre problemele majore este faptul că cetăţenii nu sunt informaţi că au dreptul de a obţine ajutor din partea consulatului unui alt stat membru, în cazul în care se află într-o ţară terţă în care statul lor nu este reprezentat. Această nouă directivă trebuie să abordeze şi această problemă.Sunt întru totul de acord cu propunerea de a crea parteneriate transnaţionale de înfrăţire între zonele Natura 2000 şi alte zone similare de gestionare ecologică a agriculturii din ţările în curs de dezvoltare, cu scopul de a face schimb de know-how cu privire la gestionarea acestor zone de către autorităţile locale, liderii locali şi comunităţile agricole locale; de asemenea, susțin înfiinţarea unui centru transnaţional de înfrăţire pentru învăţare şi dezvoltarea know-how-ului între zonele Natura 2000 şi zone similare din ţările terţe.În prezent, foametea şi nesiguranţa alimentară rămân provocări mondiale. Deşi s-au realizat progrese notabile pe anumite fronturi în ultimul deceniu, progresele privind foametea şi malnutriţia au rămas constant scăzute. De aceea, consider că este necesar în continuare, în mod evident, un cadru internaţional obligatoriu din punct de vedere juridic, care să definească şi să prevadă angajamente şi instrumente pentru furnizarea de asistenţă alimentară pentru ţările în curs de dezvoltare.Consider că acest raport este de părere că interesele UE sunt bine protejate în cadrul acordului dintre Uniunea Europeană şi Republica Moldova, care urmăresc protejarea reciprocă a indicaţiilor geografice, cu scopul de a ameliora condiţiile schimburilor comerciale bilaterale şi de a promova calitatea de-a lungul lanţului alimentar.Sunt de acord cu poziţia raportorului ca Parlamentul să accepte propunerea Comisiei sub forma actuală, dată fiind importanţa pe care o are continuarea regimului importurilor de seminţe.Sunt de acord cu poziţia raportorului de a accepta propunerea actuală de extindere cu doi ani a regimului, continuând totodată şi propunerea pentru extinderea controlului naţional asupra zonelor de pescuit costier în cadrul pachetului mai larg de reformă a PCP.Scrutinul parlamentar care a avut loc în Georgia la 1 octombrie reprezintă un pas important în consolidarea procesului democratic din această ţară. Tocmai de aceea sperăm că noul Guvern va coopera cu forţele politice reprezentate în Parlament pentru a se putea asigura o continuitate din punctul de vedere al îndeplinii obiectivelor pe care Georgia şi le-a asumat în procesul de consolidare a democraţiei, dar şi pentru menţinerea angajamentelor europene şi euro-atlantice ale Georgiei. Uniunea Europeană a ales o serie de instrumente precum Acordul de asociere UE - Georgia, Acordul privind zona aprofundată şi cuprinzătoare de liber schimb (DCFTA) şi Parteneriatul pentru mobilitate UE - Georgia (regimul de vize) pentru a sprijini eforturile autorităţilor georgiene pentru întărirea democraţiei şi a statului de drept şi ele trebuie să fie puse în aplicare printr-o cooperare strânsă pentru îndeplinirea angajamentelor asumate, atât în ceea ce priveşte planul de asociere politică, cât şi cel de integrare economică.Într-o lume globalizată, mai ales în plan economic, aderarea Rusiei la Organizaţia Mondială a Comerţului este un lucru avantajos pentru că Rusia va putea astfel să beneficieze de o serie de instrumente ale comerţului internaţional, puse la punct de această organizaţie. Consider că aderarea Rusiei la Organizaţia Mondială a Comerţului răspunde intereselor proprii ale Rusiei, dar şi intereselor economiei europene şi mondiale în ansamblu. Banca Mondială estimează că va creşte productivitatea, cu efecte pozitive asupra produsului intern brut, urmare a faptului că Rusia va avea posibilitatea să atragă noi investitori străini şi să achiziţioneze produse tehnologice de calitate. Uniunea Europeană este principalul partener al Rusiei în plan economic, volumul produselor exportate în UE fiind de peste 138 miliarde de euro, iar ancorarea Rusiei în sistemul comercial multilateral şi, implicit, aderarea la reglementările instituite de acesta reprezintă încă un pas către îmbunătăţirea relaţiei bilaterale UE-Rusia.Constat cu părere de rău că nu s-a făcut nicio recomandare referitoare la obiectivele Strategiei Europa 2020 pentru statele membre care beneficiază de un program de asistenţă financiară; de aceea consider că Comisia trebuie să evalueze impactul programului de ajustare economică asupra realizării unor progrese pentru atingerea obiectivelor principale ale Strategiei Europa 2020 şi să propună modificări menite să alinieze programul de ajustare la obiectivele Strategiei Europa 2020.Sunt de acord cu opinia Ombudsmanului, conform căreia o declaraţie simplă şi concisă privind valorile fundamentale pe care comportamentul funcţionarilor publici ai Uniunii Europene ar trebui să le reflecte poate promova în mod eficient încrederea cetăţenilor în serviciul public european şi în instituţiile UE pe care acesta le serveşte.Obiectivul acestei propuneri legislative este de a stabili norme armonizate pentru fabricarea vehiculelor agricole și forestiere, astfel încât legislația existentă privind omologarea de tip a vehiculelor să fie simplificată. Consider că noul regulament trebuie să fie suficient de flexibil pentru a permite atât dezvoltarea continuă a mașinilor existente, cât și introducerea de noi tipuri de mașini. Cerințele tehnice pentru omologarea vehiculelor agricole cu privire la numeroase elemente de siguranță și de mediu au fost armonizate la nivelul Uniunii pentru a se asigura un nivel ridicat de siguranță rutieră, siguranță la locul de muncă, dar și un nivel ridicat de protecție a mediului. În încheiere, aș dori sa subliniez faptul că propunerea contribuie la competitivitatea sectorului industrial și la buna funcționare a pieței interne.Salut şi eu iniţiativa Comisiei de a realiza un studiu privind impactul transfrontalier şi efectele cooperării transfrontaliere asupra pieţei interne şi a protecţiei consumatorilor. Consumatorii din zonele transfrontaliere trebuie să fie mai bine informaţi despre condiţiile în care pot beneficia de un credit de consum într-un alt stat membru la achiziţionarea de bunuri de folosinţă de lungă durată, autoturisme sau pentru alte scopuri, precum şi cu privire la drepturile de care dispun la încheierea unui astfel de contract, mai ales în condiţiile în care creditul este în altă monedă decât cea a statului de reşedinţă al beneficiarului.Consider că a venit timpul să se definească mai clar o politică de promovare pentru produsele agricole şi o strategie pentru promovarea savorilor Europei care să stimuleze şi să ofere recompense atât pentru producţia de produse specifice incluse în programele de calitate, cât şi pentru practicile de exploatare agricolă care produc mai puţine emisii de CO 2 , astfel încât să fie protejată biodiversitatea şi menţinută calitatea solurilor şi a surselor de aprovizionare cu apă.Salut obiectivul acestei propuneri legislative de a stabili norme armonizate pentru fabricarea vehiculelor agricole şi forestiere, astfel încât legislaţia existentă privind omologarea de tip a vehiculelor să fie simplificată.Susţin şi eu propunerea raportoarei de semnare, de către statele membre ale Uniunii, a unui „Pact referitor la investiţiile sociale” cu scopul elaborării unui mecanism adaptat la actuala criză economică şi financiară, care să permită o mai bună implementare a obiectivelor sociale, de ocupare a forţei de muncă şi de învăţământ ale Strategiei Europa 2020. Totodată, consider benefică propunerea privind elaborarea unui număr standard de indicatori ai investiţiilor sociale, care va putea permite monitorizarea la nivelul statelor membre a progreselor realizate de acestea.Într-o Europă fără frontiere şi în plin avânt al domeniului informatic, se impune tot mai mult necesitatea asigurării securităţii plăţilor cu cardul şi a plăţilor online şi, mai ales, protecţia datelor cu caracter personal şi transparenţa pentru consumatori. Este de dorit să se asigure posibilitatea ca toţi cetăţenii europeni să poată efectua plăţi cu cardul, indiferent de ţara de origine în care a fost el emis, prin interoperabilitatea sistemelor bancare, pentru ca piaţa europeană integrată de plăţi să funcţioneze cu adevărat.Consider că, în procesul de punere în aplicare a prevederilor Uniunii Economice şi Monetare, este necesar ca Uniunea să evite aplicarea unor politici care ar conduce la crearea a două Europe diferite. Acest lucru este necesar pentru a nu afecta credibilitatea UE şi încrederea cetăţenilor europeni în instituţiile publice naţionale şi europene, în condiţiile în care europenii continuă să considere Uniunea ca fiind actorul cel mai eficace în combaterea crizei economice.Consider că elaborarea unei baze de date publice la nivel european privind certificatele aplicabile întreprinderilor sociale din Europa va fi benefică pentru dezvoltarea acestora şi pentru a permite, totodată, recunoaşterea, în cadrul Uniunii, a specificităţii acestui tip de organizaţie.Consider că rolul părinţilor în protecţia copiilor lor împotriva pericolelor generate de lumea digitală este unul foarte important, dar, în acelaşi timp, cred că, la nivel european, priorităţile principale ar trebui să fie orientate către politici care să asigure protecţia copiilor împotriva publicităţii agresive sau înşelătoare televizate şi online.În procesul de aplicare a legislaţiei europene la nivelul statelor membre, un rol important îl joacă instanțele naționale. Pentru îmbunătăţirea acestui proces, este esenţială continuarea procesului de pregătire juridică a tuturor autorităților din domeniul juridic, judiciar și administrativ, pe de o parte, dar şi a reprezentanţilor profesiunilor juridice şi ai administraţiilor naţionale. Acest efort constant va conduce la respectarea conceptului unei Uniuni bazate pe statul de drept.Salut numirea noului comisar responsabil cu sănătatea şi protecţia consumatorilor, Tonio Borg, şi îi urez mult succes în activitatea sa.Consider că Uniunea Europeană trebuie să examineze implicaţiile în materie de securitate ale schimbărilor climatice în dialogurile cu ţările terţe, precum India, şi că un răspuns cu adevărat eficient va necesita o abordare multilaterală şi investiţii comune cu ţările terţe.Consider că protecţia infrastructurilor critice de informaţie trebuie inclusă în Strategia de securitate internă a Uniunii Europene, în contextul creşterii nivelului de securitate a cetăţenilor şi a întreprinderilor în spaţiul cibernetic.Într-o lume globalizată, este benefic că Uniunea Europeană continuă să rămână atractivă pentru statele candidate prin principiile pe care le promovează şi prin modelul său, iar procesul de extindere trebuie să se bazeze în continuare pe criteriile de la Copenhaga. Acestea trebuie să rămână fundamentul procesului de extindere, pentru că ele vor permite ţărilor candidate, aşa cum a fost şi cazul statelor din centrul şi estul continentului, să se adapteze la cerinţele Uniunii şi să poată deveni state cu drepturi depline ale UE.Consider că politicile europene în domeniu trebuie să susţină iniţiativele care urmăresc îmbunătăţirea prevenirii bolilor şi promovarea sănătăţii, precum şi menţinerea autonomiei persoanelor în vârstă.Deoarece dezvoltarea rezistenţei la medicamente constituie o consecinţă inevitabilă a tratamentului antimicrobian şi având în vedere că mai multe state membre nu deţin un cadru juridic solid care să aprobe şi să sprijine utilizarea raţională a medicamentelor, consider că această situaţie trebuie de urgenţă reglementată în conformitate cu politicile europene din domeniu.Consider că Tribunalul unic pentru brevete trebuie să respecte şi să aplice în totalitate legislaţia Uniunii, în cooperare cu Curtea de Justiţie a Uniunii Europene, la fel ca orice altă instanţă naţională.Internetul este un element esenţial pentru accesul la informaţii, libertatea de exprimare, libertatea presei, libertatea de întrunire, dar şi pentru dezvoltarea economică, socială, politică şi culturală. De aceea, susţin şi încurajez faptul ca Reprezentantul special al Uniunii Europene pentru drepturile omului să includă libertăţile digitale şi strategia „No Disconnect” printre priorităţile sale principale.Deoarece doar 10% dintre microîntreprinderi utilizează cele peste 300 de programe de sprijin public care sunt disponibile deja, iar IMM-urile se confruntă cu dificultăţi în a identifica şi a beneficia de asistenţa disponibilă în prezent, consider că este necesar, în primul rând, un exerciţiu de inventariere pentru a identifica programele de sprijin existente şi pe cele care lipsesc, atât la nivel naţional cât şi la nivelul Uniunii.Consider de importanţă majoră păstrarea legăturii dintre Directiva privind comerţul electronic şi Sistemul de informaţii privind piaţa internă.Consider că trebuie respectate obiectivele pentru îmbunătăţirea eficienţei energetice, având în vedere necesitatea atingerii unui nivel ridicat de protecţie a consumatorilor şi a mediului, ce trebuie să se realizeze la nivelul Uniunii Europene.. Felicitări domnului Wojciechowski, care, prin acest raport, oferă numeroase soluţii ce vizează asigurarea protecției și bunăstării animalelor, abordează transportul animalelor la nivelul Uniunii, dar și problemele pe care le ridică acest capitol în cadrul politicilor europene. Este cunoscut faptul că sănătatea animală presupune bunăstarea acestora, un anumit confort biologic minimal, fără de care nu este posibilă exprimarea integrală a vitalităţii, inclusiv a comportamentului natural, adecvat schimbărilor ce intervin în mediul de viaţa. De aceea, consider că, la nivelul Uniunii Europene, trebuie menţinută o punere în aplicare eficientă și uniformă în toate statele membre a legislației existente în UE cu privire la transportul animalelor și, de asemenea, cred că o mai bună punere în executare este esențială pentru a asigura eficacitatea și funcționarea legislației existente în vederea îmbunătățirii condițiilor de transport și a evitării denaturării concurenței în statele membre ale UE.Este cunoscut faptul că sănătatea animală presupune bunăstarea acestora, un anumit confort biologic minimal, fără de care nu este posibilă exprimarea integrală a vitalităţii, inclusiv a comportamentului natural, adecvat schimbărilor ce intervin în mediul de viaţă. De aceea, consider că, la nivelul Uniunii Europene, trebuie menţinută o punere în aplicare eficientă şi uniformă în toate statele membre a legislaţiei existente în UE cu privire la transportul animalelor.Consider că, la nivelul UE, trebuie să se garanteze, în cadrul financiar multianual viitor, un nivel suficient de finanţare a programelor dedicate drepturilor fundamentale şi combaterii discriminării pentru organizaţiile societăţii civile la toate nivelurile.Consider că, la nivelul UE, atunci când va avea loc restructurarea necesară în sectorul siderurgic, trebuie respectate condiţii de concurenţă echitabile în acest sector în întreaga Uniune.Deoarece UE este fondată pe principiul respectării drepturilor omului, consider că obligaţia legală, aşa cum prevăd tratatele, este de a pune drepturile omului în centrul tuturor politicilor UE şi ale statelor membre, fără nicio excepţie.Consider că, la nivelul UE, trebuie să se elaboreze noi politici pentru industria siderurgică, care să stimuleze creşterea economică şi ocuparea forţei de muncă pe perioada actualei crizei economice.Tinerii care doresc să se implice în programe precum Strategia Dunării întâmpină adesea dificultăţi care îşi au originea în mentalităţile diferite generate de cultura şi educaţia lor, de modul diferit de abordare a unor domenii, de gradul diferit de dezvoltare a regiunilor dunărene, dar şi de lipsa unui suport financiar care să le permită o implicare corespunzătoare. De aceea, consider benefică crearea unei organizaţii de tineri pentru ţările riverane Dunării, dublată de pârghiile necesare funcţionării acesteia, care ar conduce la o implicare substanţială a generaţiei tinere, la crearea unor conexiuni utile, la soluţii inovatoare, la schimb de bune practici, la construcţia propriului lor viitor în spaţiul dunărean.. Decizia UE de a simplifica procesul de lansare a Fondului de Solidaritate al Uniunii Europene şi, mai ales, decizia de a acorda un avans din suma destinată sprijinirii autorităţilor locale şi regionale din zonele afectate este benefică pentru statele şi regiunile UE afectate de catastrofe. La rândul lor, ţările Uniunii trebuie şi ele să îşi analizeze modul în care pot fi eliminate blocajele la lansarea procedurii de solicitare a asistenţei pentru regiunile afectate. Pe de altă parte, consider că este în interesul tuturor actorilor implicaţi din regiunile Uniunii să facă cunoscut acest instrument de solidaritate europeană la nivelul comunităţilor din care fac parte, pentru ca solicitarea de ajutor să fie făcută rapid, iar ajutorul să poată veni cât mai repede posibil.La nivel european, problematica informării şi consultării lucrătorilor are ca scop principal întărirea dialogului social, în vederea asigurării unui pachet de măsuri sociale consistente în toate statele membre. Aceasta va duce, în mod cert, la prevenirea şi gestionarea proceselor de restructurare, mai ales în această perioadă dificilă de criză economică şi socială, care se resimte în toate domeniile. Consider important să se fixeze un cadru general minim de cerinţe necesare legate de dreptul de informare şi consultare al lucrătorilor în tot spaţiul comunitar şi în concordanţă cu liniile directoare ale Strategiei 2020 în materie de politici sociale. Ştim că, în cazul luării unei decizii de restructurare, procesul ca atare nu afectează doar o întreprindere, având în vedere că societăţile lucrează mai mult în reţele. De aceea, măsurile luate la nivel european pentru a preveni asemenea situaţii atât pentru lucrători, cât şi pentru angajatori, trebuie să fie solide şi să limiteze impactul restructurărilor.Consider că statele membre ar trebui să acorde mai multă atenţie promovării unei relaţii urban-rural cât mai strânse, fără conflicte şi care să permită complementaritatea acestora. Sunt benefice totodată extinderea reţelelor de transport periurban şi a conexiunilor cu mediul rural, atât în ceea ce priveşte transportul de persoane, cât şi de mărfuri, pentru aprovizionarea corespunzătoare a localităţilor rurale, precum şi îmbunătăţirea serviciilor de orice natură, mai ales a serviciilor acordate persoanelor în vârstă şi cu mobilitate redusă din mediul rural.Consider că, pentru asigurarea unei mai bune prestări de servicii ecosistemice, este nevoie de o gamă mare de resurse genetice pentru alimentaţie şi agricultură care, în opinia mea, sunt esenţiale atât pentru securitatea alimentară, cât şi pentru durabilitatea agricolă şi ecologică, mai ales în condiţiile actuale ale schimbărilor climatice.Consider că măsurile luate la nivel european pentru a preveni astfel de situaţii dezastroase atât pentru lucrători, cât şi pentru angajatori trebuie să fie solide şi să limiteze pe cât posibil impactul restructurărilor, astfel încât să nu se mai recurgă la concedieri decât în ultimă instanţă şi numai după ce s-au studiat toate posibilităţile de sprijin pentru lucrătorii în cauză.Cetăţenii Uniunii Europene trebuie să aibă încredere deplină în instituţiile europene, pentru că nu trebuie să uităm faptul că legitimitatea acestora depinde tocmai de încrederea cetăţenilor UE în structurile comunitare. Consider că elaborarea şi adoptarea unui regulament pentru procedurile administrative va întări sentimentul de securitate pentru cetăţenii Uniunii, pe de o parte, dar şi pentru funcţionarii Uniunii, pe de altă parte.Consider că dezvoltarea mai puternică a parteneriatelor public-private la nivelul zonelor urbane şi rurale din vecinătate va permite o implicare mai accentuată a zonelor rurale în activităţile integrate dintr-o anumită regiune şi va permite totodată consolidarea legăturilor actuale dintre oraşe şi mediul rural, precum şi apariţia de noi posibilităţi de cooperare.În actuala criză economică şi financiară, stabilizarea pieţelor datoriilor suverane este necesară pentru toate băncile din UE. Susţin ideea raportorului potrivit căreia euro-obligaţiunile nu reprezintă „soluţia minune”, dar lansarea acestora va avea un impact pozitiv asupra pieţei pe termen lung şi pentru gestionarea riscului.Consider benefică posibilitatea îmbunătăţirii flexibilităţii utilizării fondurilor structurale şi a Fondului de coeziune, mai ales pentru a încuraja depunerea de proiecte de către cei care au mai mare nevoie, dar şi pentru atingerea obiectivului Uniunii Europene de scădere a emisiilor de carbon şi de creştere a eficienţei energetice în toate sectoarele.Preocuparea Uniunii Europene pentru reducerea şomajului în rândul tinerilor se va concretiza prin punerea în aplicare, la nivelul tuturor statelor membre, a unor sisteme de garanţie pentru tineret, la care este necesar să se asocieze toţi partenerii sociali, autorităţile locale şi regionale, precum şi instituţiile locale şi regionale de învăţământ şi formare. Este benefic faptul că vor fi alocate cel puţin 25% din fondurile structurale pentru garanţia pentru tineri, sume la care trebuie să se adauge finanţarea statelor membre pentru susţinerea programului.Consider că dispoziţia propusă stabileşte dacă anumite restricţii de pescuit se aplică în anumite zone geografice, însă nu stabileşte condiţii uniforme. Din acest motiv, cred că utilizarea în acest caz a unor acte de punere în aplicare nu ar fi în conformitate cu Tratatul, dar condiţiile pentru utilizarea actelor delegate sunt îndeplinite.Sper ca, odată cu reforma politicii comune în domeniul pescuitului, un nou cadru regional să permită rapid găsirea unor soluţii de reglementare adecvate pentru Marea Mediterană, care să fie acceptate de statele membre şi de părţile interesate, ţinând seama de particularităţile acestui bazin maritim, asigurându-se însă totodată, în mod efectiv, sustenabilitatea pescuitului şi protecţia resurselor şi a mediului.Consider utilă instituirea unei structuri interne de control în cadrul agenţiilor de rating de credit, lucru care ar permite prevenirea şi controlul unor posibile conflicte de interese, precum şi asigurarea unei independenţe a ratingurilor agenţiilor respective.Având în vedere că grupul de lucru consultativ a ajuns, de comun acord, la concluzia că actuala propunere nu conţine nicio modificare de fond, în afara celor care au fost identificate ca atare în propunere sau în prezentul aviz, consider că trebuie să ţinem seama de recomandările grupului de lucru consultativ al serviciilor juridice ale Parlamentului European, Consiliului şi Comisiei.Într-o Europă care caută încă soluţii viabile pentru ieşirea din criza economică, întreprinderile mici şi mijlocii europene sunt şi rămân cele mai vulnerabile la capitolul acces la finanţare. În paralel, se constată că o parte importantă dintre cetăţenii statelor membre preferă să facă economii prin depozitarea banilor în conturi bancare familiale în loc să facă investiţii pentru dezvoltarea de întreprinderi mici şi mijlocii. Consider că cetăţenii respectivi ar trebui încurajaţi prin stimulente fiscale să se implice mai mult în asemenea acţiuni, atât pe plan intern, cât şi la nivel transfrontalier. Ei ar putea demara afaceri de familie tradiţionale sau microîntreprinderi cu dezvoltare rapidă, firme de înaltă tehnologie sau chiar întreprinderi sociale. Pentru aceasta ar fi benefice derularea de parteneriate sau programe comune, în care să fie implicate băncile şi alţi operatori din domeniul finanţării IMM-urilor, pentru a activa această economie familială.Delegaţiile Comisiei de agricultură în insulele Canare şi Azore ne-au oferit ocazia de a cunoaşte situaţia zonelor ultraperiferice şi problemele pe care le au agricultorii, dar şi necesitatea unor măsuri specifice care să se plieze pe realităţile existente. Probleme precum depărtarea, suprafaţa agricolă redusă, dependenţa economică de un număr redus de produse, climatul dificil, costurile suplimentare de transport pentru aprovizionarea cu produse esenţiale pentru locuitorii insulelor, distanţele mari faţă de pieţele de consum, depopularea acestor zone şi dificultăţile pe care le au producătorii de banane sunt câteva dintre problemele care aşteaptă un răspuns din partea Uniunii Europene, concretizat printr-o sporire a resurselor acordate acestora. Subliniez că este necesar ca regimul specific de aprovizionare să nu aducă atingere producţiilor locale şi dezvoltării acestora. Consider că raportorii au cuprins problemele existente şi multe dintre soluţiile acestora şi, de aceea, îi felicit pentru munca depusă.Consider că formarea profesională a persoanelor care vor să dezvolte întreprinderi mici şi mijlocii este esenţială şi ar fi benefică implicarea mai mare a femeilor în acest gen de activitate. Valorificarea potenţialului femeilor pentru dezvoltarea sectorului antreprenorial ar putea determina înfiinţarea de noi locuri de muncă şi este esenţial să se înlăture toate obstacolele cu care se confruntă femeile pe piaţa muncii. Pe de altă parte, este esenţial ca micii întreprinzători care au avut dificultăţi şi au dat faliment să fie orientaţi către activităţi noi.Consider că pentru a garanta aprovizionarea regiunilor ultraperiferice cu produse agricole esenţiale şi pentru a atenua costurile suplimentare impuse de caracterul ultraperiferic al acestor regiuni este necesar să se instituie un regim specific de aprovizionare.Consider că regimul specific de aprovizionare nu ar trebui în niciun caz să aducă atingere producţiilor locale şi dezvoltării acestora, iar Comisia ar trebui să contribuie la elaborarea de programe de sprijin prin intermediul schimburilor de bune practici pentru monitorizarea punerii în aplicare a programelor în astfel de insule.42% dintre consumatori consideră că o companie ar trebui să fie parţial sau integral responsabilă de rezolvarea problemelor sociale ale comunităţii în care activează, iar 49% dintre consumatori ţin cont de aspecte legate de ecologie atunci când cumpără un produs. Întreprinderile trebuie să ţină cont de aceste aspecte şi să adopte un comportament responsabil faţă de oameni, planetă şi profit, dar şi să vizeze măsuri sociale, precum formarea profesională, reconcilierea vieţii de familie cu viaţa profesională şi condiţii de muncă adecvate. Consider că responsabilitatea socială a întreprinderilor este şi trebuie să rămână un element important de dezvoltare strategică, dar şi o prioritate în procesul de creştere a întreprinderilor, indiferent de mărimea şi tipul activităţii lor. Pe de altă parte, standardele şi modelele de responsabilitate socială ar putea reprezenta o soluţie la problemele cu care se confruntă IMM-urile.Violenţa împotriva femeilor şi a fetelor tinere este cea mai răspândită formă de încălcare a drepturilor omului. Există studii care arată că principalele cauze ale fenomenului sunt inegalităţile economice şi cele de putere dintre sexe, obiceiurile, tradiţiile, valorile religioase, instabilitatea politică şi conflictul armat. Deşi Uniunea Europeană a fost şi este un promotor al promovării egalităţii de gen, strategia UE 2020 conţine puţini indicatori care menţionează egalitatea de gen ca şi prioritate la nivel european. Începând din acest an, în cadrul celei de-a 57-a sesiuni a Comisiei pentru Statutul Femeii a Organizaţiei Naţiunilor Unite, eradicarea şi prevenirea tuturor formelor de violenţă împotriva femeilor şi a fetelor va fi una dintre temele prioritare. Consider de asemenea de o importanţă majoră faptul ca ajutoarele pentru dezvoltare să fie corelate cu o luptă continuă împotriva oricărui fel de violenţă asupra femeilor în ţările în curs de dezvoltare.Consider că pentru asigurarea conservării şi gestionării corespunzătoare a resurselor biologice marine în Marea Neagră ar trebui să se stabilească dimensiunea minimă pentru debarcare şi dimensiunea minimă a ochiurilor de plasă pentru pescuitul de calcan.Criza economică şi financiară a avut un impact sever asupra finanţelor publice în mai multe state membre. Consider de bun augur şi susţin propunerile de majorare a ratei de cofinanţare pentru statele membre care fac obiectul sprijinului financiar.Consider că, pentru unele vehicule grele, nivelurile de reduceri de zgomot sugerate nu sunt fezabile chiar dacă ar fi aplicate ultimele tehnologii în materie. Consider că trebuie dezvoltate noi materiale pentru a îmbunătăţi nivelul de izolare fonică.Consider că politica comună în domeniul pescuitului trebuie să contribuie la aprovizionarea pieţei Uniunii cu alimente foarte nutritive, reducând dependenţa pieţei interne în domeniul alimentar, contribuind la crearea, în mod direct sau indirect, de locuri de muncă şi implicit la dezvoltarea economică în zonele de coastă.Consider că inovarea şi cercetarea în domeniul sănătăţii aduc avantaje semnificative pentru pacienţi şi are consecinţe pozitive asupra eficacităţii şi durabilităţii sistemelor de sănătate.Antevorbitorii mei au relatat pe larg situaţia din Zimbabwe; de aceea, cred că Uniunea Europeană, ca promotor al respectării drepturilor omului în Europa şi în lume, trebuie să sprijine propunerea de trimitere a unui grup semnificativ de observatori europeni şi internaţionali pentru supravegherea alegerilor din Zimbabwe. Pentru eliminarea oricărei suspiciuni asupra derulării procesului electoral, echipele internaţionale de observatori trebuie să rămână la faţa locului, înainte şi după alegeri, pentru a avea garanţia derulării unor campanii electorale care respectă standardele internaţionale recunoscute. Subliniez şi eu necesitatea ca autorităţile din Zimbabwe să-şi respecte angajamentele asumate privind garantarea respectării principiilor şi legislaţiei în domeniul drepturilor omului. În caz contrar, Uniunea Europeană va menţine suspendarea cooperării pentru dezvoltare.Consider de o mare importanţă ratificarea Convenţiei ONU privind drepturile persoanelor cu dizabilităţi, fiind prima oară când UE a ratificat o convenţie ONU în calitate de entitate juridică şi de aceea cred că UE trebuie să semneze şi să ratifice şi Convenţia Consiliului Europei privind violenţa împotriva femeilor.Consider că o piaţă unică funcţională şi eficientă, bazată pe conceptul unei economii sociale de piaţă foarte competitive, este necesară mai mult decât oricând pentru stimularea creşterii şi competitivităţii, dar şi pentru crearea de locuri de muncă în vederea revitalizării economiei europene.Propunerea raportorului privind integrarea noţiunilor de responsabilitate socială a întreprinderilor (RSI) în programele de studii din şcolile de management tradiţionale este bine venită, pentru a putea folosi cele mai bune practici europene şi mondiale. În plus, consider benefică propunerea privind un nou „pact” cu societatea civilă destinat îndeplinirii obiectivului îmbunătăţirii responsabilităţii sociale a întreprinderilor.Susţin ideea raportorului potrivit căreia este nevoie de o vizibilitate mai mare şi de un nivel de conştientizare corespunzător al contribuţiei întreprinderilor mici în domeniul responsabilităţii sociale a întreprinderilor (RSI), pentru că responsabilitatea IMM-urilor nu este mai redusă decât a celor mari doar din cauza faptului că ele nu au o infrastructură de RSI separată.Consider că este necesară asigurarea continuităţii finanţării în contextul ajutorului la nivel european pentru dezvoltare pentru a atinge principalele obiective CITES.Europa are nevoie de o strategie prin care localităţile de orice mărime şi din orice zonă să poată fi adaptate la schimbările demografice şi spaţiale cu care se confruntă UE din cauza îmbătrânirii populaţiei şi pentru a le adapta la cerinţele persoanelor în vârstă. Pe de altă parte, este nevoie de evaluări aprofundate ale nevoilor efective ale populaţiei în curs de îmbătrânire şi de o monitorizare periodică a nevoilor şi cerinţelor (actuale şi viitoare) ale persoanelor în vârstă, precum şi de o colaborare strânsă cu factorii regionali şi locali de decizie politică pentru realizarea acestor cerinţe.Fraudele în sistemul taxei pe valoare adăugată, mai ales cele la nivel transfrontalier, apar foarte uşor, având în vedere faptul că piaţa unică europeană oferă posibilitatea ca multe produse să circule fără a fi taxate. Fraudele fiscale şi în materie de TVA determină totodată distorsiuni importante ale pieţei interne. Ele constituie obstacole pentru concurenţa corectă şi determină pierderi consistente în domeniul serviciilor publice la nivel naţional, generând anual pierderi de miliarde de euro la nivelul Uniunii. Sunt afectate totodată societăţile care respectă legislaţia în domeniu. Statele membre trebuie, deci, să coopereze cât mai strâns pentru a contracara fenomenul şi este benefică lansarea mecanismului de reacţie rapidă. Susţin propunerea raportorului ca lansarea acestui mecanism să fie urmată de o strategie pe termen lung de combatere a fraudelor, care să permită totodată o armonizare a sistemelor TVA din statele membre, fără de care evazioniştii vor găsi mereu oportunităţi de fraudă.Uniunea Europeană sprijină eforturile autorităţilor din ţările terţe privind respectarea drepturilor femeilor şi este îngrijorată de ameninţările lansate de grupuri extremiste la adresa femeilor şi tinerilor din Pakistan, care activează în diverse organizaţii neguvernamentale, dar şi de securitatea personalului medical internaţional activ în această ţară. Sperăm, totodată, că autorităţile pakistaneze vor lua toate măsurile necesare pentru a asigura securitatea reprezentanţilor organizaţiilor umanitare, mai ales a celor care participă la continuarea planului naţional pentru eradicarea poliomielitei, lansat în 2012, pentru că, numai aşa, se va evita o creştere a numărului de infecţii, mai ales în rândul copiilor. Consider, totodată, că este benefică organizarea unor campanii de conştientizare a populaţiei, cu precădere în mediul rural, privind rolul esenţial, independent, umanitar, pe care îl are personalul medical în acordarea de asistenţă populaţiei, mai ales când este vorba de dezvoltarea accesului la servicii de sănătate preventive de bază.. Uniunea Europeană s-a angajat, în cadrul Strategiei UE 2020 şi prin pachetul legislativ energie şi schimbări climatice să reducă, până în 2020, emisiile de gaze cu efect de seră cu 20 % faţă de nivelul din 1990. Un pas important pentru atingerea acestor obiective va fi şi cel privind stabilirea de norme comune la nivel european privind contabilizarea, monitorizarea şi raportarea exploatării terenurilor, schimbarea destinatiei terenurilor şi silvicultură şi susţin poziţia raportorului referitoare la luarea în consideraţie a practicilor în materie de exploatare a terenurilor în cadrul politicii Uniunii privind schimbările climatice. Prin punerea în aplicare a acestor prevederi, Europa încearcă să ia în consideraţie contribuția pozitivă a stocării gazelor cu efect de seră în lemn şi în produsele din lemn, în vederea utilizării pe scară mai largă a pădurilor ca resursă, într-un cadru de gestionare durabilă a pădurilor, precum şi să crească utilizarea produselor din lemn.Dreptul la muncă reprezintă o precondiţie esenţială pentru ca femeile să poată fi independente economic, să se bucure de drepturi egale şi de satisfacţii profesionale. Din păcate, austeritatea impusă de criza economică afectează ocuparea forţei de muncă în rândul femeilor şi poate determina creşterea exploatării femeilor atât în economia legală, cât şi în cea ilegală, cu consecinţe pe termen mai lung asupra femeilor care au cariere atipice, locuri de muncă precare, prost plătite sau cu normă redusă. În toate aceste cazuri, cotizarea la fondul de pensii va fi incompletă şi va creşte procentul femeilor expuse sărăciei şi excluderii sociale. Consider că se impune stabilirea unor indicatori comuni fiabili pentru a avea statistici europene comparabile, care să permită evaluări corecte ale diferitelor situaţii şi necesităţi, în vederea formulării unor răspunsuri adecvate la nivelul Uniunii Europene şi pentru a reduce diferenţele de salarizare pentru aceeaşi muncă sau muncă cu valoare egală.Europa are nevoie de măsuri mai rapide, mai decisive și concertate pentru asigurarea unei perspective globale și a unui nivel considerabil de interdependență între statele membre la capitolul infrastructură energetică. Este nevoie de o mai bună integrare a pieței interne a energiei, de eliminarea izolării energetice a anumitor zone geografice, pentru un acces mai bun la surse diversificate de energie, în vederea asigurării securităţii energetice şi cu efecte tangibile pentru consumatori și societățile comerciale în ceea ce privește prețurile și durabilitatea.Procesul de îmbătrânire la nivel european va determina o creştere semnificativă a lipsei de forţă de muncă în deceniile următoare. Acest deficit de personal, mai mult sau mai puţin calificat, poate fi asigurat şi prin integrarea, pe piaţa muncii din ţările de reşedinţă, a migranţilor, un segment important fiind reprezentat de femei. Ele pot juca un rol foarte important, pentru că femeile migrante nu oferă doar un mare potenţial pentru piaţa forţei de muncă, ci ele deţin, de cele mai multe ori, un rol important în educarea copiilor şi transmiterea standardelor şi valorilor. Consider că statele membre şi Comisia trebuie să dezvolte programe de educaţie şi de comunicare, pentru a informa femeile migrante cu privire la drepturile şi responsabilităţile lor şi să ia măsuri pentru a consolida în mod semnificativ poziţia juridică şi socială a acestora, pentru a preveni orice discriminare şi pentru a utiliza contribuţia lor potenţială la dezvoltarea economică şi socială.Într-o Uniune Europeană cu o agricultură diversificată, s-a încercat o dimensiune comună aplicată tuturor statelor membre. Însă, pentru a putea vorbi de competitivitate, de sprijin în agricultură pentru toate statele membre, pentru a putea da un răspuns provocărilor actuale privind securitatea şi siguranţa alimentară sau schimbările climatice, trebuie să susţinem un mecanism de convergenţă care să reflecte mai bine principiul echităţii în ceea ce priveşte nivelul plăţilor la hectar, să impunem o reproiectare justă şi obiectivă, acceptată de toate statele membre, care să permită reducerea discrepanţelor plăţilor directe la nivel european. O politică agricolă comună echitabilă, corectă, mai ecologică, atractivă pentru cei care doresc să investească în agricultură, favorabilă tinerilor şi femeilor, o politică agricolă comună care să sprijine dimensiunea rurală, acoperită de un buget corespunzător, care nu suportă o diminuare, este o parte din ceea ce aşteaptă milioane de fermieri. De aceea, votarea mandatelor de negociere de mâine arată că Parlamentul European este capabil să dea soluţii, că avem disponibilitatea susţinerii agriculturii la nivel european.Consider că Uniunea va obţine rezultatele dorite la capitolul protecţia mediului doar prin punerea în aplicare în timp util şi în mod corect a legislaţiei comunitare de către statele membre şi de către autorităţile regionale şi locale. Punerea în aplicare eficientă a acestor politici poate genera avantaje pentru industrie, de exemplu prin reducerea sarcinilor administrative, prin asigurarea securităţii investiţiilor şi, în consecinţă, prin crearea unui număr mai mare de locuri de muncă.Cercetătorii atrag atenţia că perturbatorii endocrini se regăsesc în majoritatea articolelor pe care le utilizăm, de la obiecte din plastic, cutii de conserve, sticle de apă, haine, cosmetice, până la biberoane şi aparatură medicală. Expuse la asemenea substanţe, femeile însărcinate prezintă un risc crescut să dea naştere unor copii cu malformaţii. Consider că protejarea femeilor împotriva eventualelor riscuri prezentate de perturbatorii endocrini pentru sănătatea lor reproductivă este de maximă importanţă. Pe de altă parte, este nevoie ca, la nivel european, să se realizeze studii pe termen lung de monitorizare a sănătăţii femeilor, cu scopul de a obţine o evaluare a efectelor pe termen lung şi pe mai multe generaţii a expunerii la perturbatorii endocrini. Ca atare, susţin propunerea raportorului de a se acorda prioritate finanţării activităţilor de cercetare a efectelor perturbatorilor endocrini asupra sănătăţii femeilor.Deoarece noţiunea de egalitate poate fi cultivată la copii de la cele mai fragede vârste, iar educaţia bazată pe recunoaşterea egalităţii îi poate învăţa să combată stereotipurile de gen, consider că Comisia trebuie să sprijine acţiunile statelor membre în favoarea eliminării stereotipurilor şi a promovării accesului tuturor la educaţie şi la locurile de muncă, fără a fi condiţionaţi de stereotipuri.Având în vedere că nu se ţine cont suficient de perspectiva de gen şi întrucât este important ca femeile care, în general, dispun de calificări înalte, în aproape toate domeniile, să fie integrate complet în procesul decizional din sfera politică, economică şi financiară, precum şi în acordurile dintre partenerii sociali, consider că Comisia trebuie să analizeze posibilitatea unei noi adaptări a fondurilor structurale europene, astfel încât să asigure un sprijin suplimentar în favoarea domeniilor profesionale ocupate de femei afectate de criză, precum şi un sprijin pentru îngrijirea copiilor, pentru formare şi pentru accesul la un loc de muncă.Este benefic, pentru Europa, faptul că există întreprinderi numite sociale, care utilizează profitul pentru realizarea unor obiective sociale, precum şi faptul că ele sunt gestionate de către lucrători, clienţi şi părţi interesate. Obiectivul lor principal este acela de a genera rezultate sociale, mai degrabă decât profit pentru proprietarii şi acţionarii săi, de a oferi servicii sau bunuri sociale persoanelor vulnerabile sau marginalizate, care contribuie la combaterea sărăciei, acces la locuinţe, îngrijiri medicale, asistenţă pentru persoanele vârstnice sau cu handicap, îngrijirea copiilor, accesul la servicii de ocupare a forţei de muncă şi de formare profesională.Cooperarea regională la nivelul regiunilor ultraperiferice joacă un rol important în relaţia acestora cu Uniunea Europeană, pe de o parte, dar şi cu ţările terţe din vecinătate, pe de altă parte. Susţin propunerea ca Uniunea să îşi îmbunătăţească coordonarea şi sinergiile dintre programele de cooperare sprijinite de diverse instrumente financiare ale UE, pentru a se programa proiecte comune, care să asocieze ţările vecine acestor regiuni.Dezvoltarea pieţei unice la nivel european a permis cetăţenilor UE să călătorească, să facă cumpărături şi plăţi fără restricţii, iar dimensiunea digitală a pieţei interne este, în prezent, vitală atât pentru consumatori, cât şi pentru comercianţi. Pentru a avea o piaţă internă digitală completă, este nevoie să fie eliminate barierele existente şi să crească încrederea consumatorilor. Consider că instituirea unui sistem online de soluţionare a litigiilor, fiabil şi eficient, poate contribui într-o mare măsură la această sporire a încrederii consumatorilor în Uniune.Statele membre trebuie să îşi îmbunătăţească gradul de actualitate, transparenţă şi comparabilitate a datelor raportate privind emisiile de gaze cu efect de seră. Aceasta este o condiţie esenţială pentru a vedea în ce măsură Uniunea şi statele membre respectă graficul prevăzut pentru îndeplinirea obiectivelor propuse şi pentru elaborarea unor noi politici solide pentru abordarea provocărilor din domeniul climei.. Dle comisar, aţi afirmat că, în MCV, sunt patru obiective pentru România. Vreau să îl întreb pe colegul meu, Cristian Preda, dacă vrea să introducă un nou obiectiv pentru România, care să se numească Victor Ponta şi dacă crede că, prin afirmaţiile făcute, aduce un plus de valoare pentru ţara sa şi este, efectiv, vocea cetăţenilor şi nu a partidului pe care îl reprezintă.China este, în prezent, a treia economie mondială, după Uniunea Europeană şi Statele Unite. Uniunea Europeană este primul partener comercial al Chinei, iar aceasta este al doilea partener al Uniunii în acest domeniu. Pe de altă parte, Europa este unul dintre cei cinci principali investitori străini direcţi în China: 17,8 miliarde de euro în 2011. În sens invers, fluxul de investiţii chinezeşti în Europa a crescut semnificativ, în ciuda crizei, atingând nivelul de 3,1 miliarde de euro în 2011. Este normal ca, la nivelul Uniunii, să acordăm o atenţie deosebită relaţiilor cu această ţară, relaţii care trebuie să fie în concordanţă cu principiul de parteneriat, fondat pe reciprocitate. Având în vedere potenţialul uriaş la Chinei la capitolul agricultură, este benefic pentru cele două părţi faptul că există un acord UE-China în acest domeniu, semnat de comisarul Cioloş în 2012 şi care este destinat întăririi cooperării în domeniul agriculturii şi dezvoltării rurale.Consider că reducerea sarcinii administrative reprezintă unul dintre obiectivele principale din cadrul reformei PAC, iar votarea celor patru pachete ale PAC arată că Parlamentul European este capabil să dea soluţii şi că există disponibilitatea susţinerii agriculturii la nivel european.Într-o Uniune Europeană cu o agricultură diversificată, în cadrul PAC 2014-2020 trebuie promovată o dimensiune comună aplicată tuturor statelor membre. Dezvoltarea durabilă a zonelor rurale ar trebui consolidată prin promovarea relaţiilor dintre zonele urbane şi cele rurale şi a cooperării la nivel transregional.Pentru a putea vorbi de competitivitate, de sprijin în agricultură pentru toate statele membre, pentru a putea oferi un răspuns provocărilor actuale privind securitatea şi siguranţa alimentară sau schimbările climatice, trebuie să impunem o reproiectare justă şi obiectivă a PAC, acceptată de toate statele membre, care să permită reducerea discrepanţelor existente la nivel european.O politică agricolă comună echitabilă, corectă, mai ecologică, atractivă pentru cei care doresc să investească în agricultură, favorabilă tinerilor şi femeilor, o PAC care să sprijine dimensiunea rurală, acoperită de un buget corespunzător, care nu suportă o diminuare, este o parte din ceea ce aşteaptă milioane de fermieri.Deoarece politica de vecinătate revizuită a UE trebuie să pună un accent mai mare pe egalitatea de gen, pe autonomizarea femeilor şi pe sprijinirea societăţii civile, consider că guvernele statelor din nordul Africii trebuie să încurajeze şi să susţină o mai mare participare a femeilor pe piaţa muncii şi să ia toate măsurile necesare pentru a preveni discriminarea de gen la locul de muncă.Într-o Europă ameninţată de îmbătrânire, multe femei decid târziu să devină mame, ceea nu este benefic pentru Uniunea Europeană. În mai multe state membre se constată că acestea se confruntă cu o serie de dificultăţi în perioada de sarcină şi cea de îngrijire a copilului, pornind de la găsirea unei locuinţe de închiriat sau dificultăți în obținerea unor împrumuturi, precum şi la capitolul plăţilor pentru asigurările pentru boală sau accidente, prețul acestora fiind în aceste ţări diferenţiat faţă de preţul plătit de bărbaţi. Pe de altă parte, directiva în sine nu reglementează discriminarea împotriva părinților, strâns legată de perioada de maternitate, cu accent pe accesul la spațiile publice, transportul în comun sau lipsa facilităților pentru părinții cu copii mici sau copii cu handicap. Având în vedere educația și rolul important pe care îl joacă aceasta în crearea şi menținerea de stereotipuri bazate pe gen, consider că trebuie lansate campanii de informare pentru a evita apariţia şi menţinerea de diferențe semnificative între statele membre în ceea ce privește discriminarea privind accesul la bunuri și servicii și furnizarea de bunuri și servicii pentru perioada de sarcină şi maternitate, dar şi pentru o bună informare a cetățenilor UE cu privire la drepturile lor.Comerţul este o activitate umană care ne priveşte pe toţi şi care ne implică pe toţi în fiecare zi. Ca atare, şi regulile care guvernează această activitate ne privesc şi ne implică pe toţi, chiar dacă nu în aceeaşi măsură. Consider că participarea la comerţul mondial poate genera avuţie, care să permită atât ţărilor membre ale Uniunii Europene asigurarea unei mai bune calităţi a vieţii pentru cetăţenii lor, cât şi oportunităţi de dezvoltare ţărilor în dezvoltare.Uniunea Europeană şi statele membre trebuie să colaboreze pentru a evita discriminarea care se observă în unele ţări ale Uniunii Europene privind femeile-antreprenor, în special mamele celibatare, atunci când încearcă să obțină împrumuturi sau credite pentru afacerile lor și care se confruntă încă cu obstacole pe baza stereotipurilor de gen.Susţin propunerea raportorului privind un nivel corespunzător de protecție socială și de condiții de muncă corespunzătoare pentru personalul societăţilor care furnizează acest gen de servicii de handling la sol, inclusiv pentru societăţile care au subcontractat activitatea, precum şi dezvoltarea și instruirea continuă a personalului. Este benefic să se stabilească standarde minime care să garanteze niveluri optime de calitate în materie de educație și instruire a angajaților din sectorul serviciilor de handling la sol, care trebuie să fie actualizate periodic, pentru a contribui la calitatea operațiunilor în termeni de fiabilitate, reziliență, siguranță și securitate și pentru a crea condiții echitabile de concurență pentru toți operatorii.Consider benefică propunerea raportorului privind utilizarea veniturilor obținute din licitarea certificatelor sau orice altă sumă echivalentă pentru finanțarea contribuțiilor la Fondul mondial pentru eficiență energetică și energii regenerabile și la Fondul verde pentru climă, aflat sub egida CCONUSC, pentru finanțarea măsurilor de evitare a despăduririi și de facilitare a adaptării la efectele schimbărilor climatice în țările în curs de dezvoltare. Aceste măsuri pot contribui la reducerea emisiilor de gaze cu efect de seră şi adaptarea la efectele schimbărilor climatice în Uniunea Europeană și țările terțe, finanțarea cercetării și dezvoltării în vederea atenuării acestor efecte și a adaptării la ele, precum și pentru acoperirea costurilor de gestionare a sistemului EU ETS.Consider că agricultorii care desfășoară activități independente și micile cooperative din țările în curs de dezvoltare trebuie să primească sprijin pentru dezvoltarea unor practici agricole, piscicole și de reproducere sustenabile, care să le permită să creeze, să consolideze și să diversifice lanțurile de aprovizionare, pentru îmbunătățirea accesului lor la finanțare și la microfinanțare, precum şi pentru obținerea accesului la informații în vederea alinierii la normele sanitare și fitosanitare internaționale.Consider benefic faptul că Curtea Europeană de Conturi a constatat legalitatea și regularitatea operațiunilor subiacente conturilor anuale ale Fundației Europene de Formare, pentru ca aceasta să poată continua Procesul de la Torino privind reforma educației și formării profesionale din fiecare țară a Uniunii şi salut intenția Fundației de a continua colaborarea cu țările partenere în baza inițiativei emblematice „Tineretul în mișcare” și a „Agendei pentru noi competențe și locuri de muncă”.Consider benefică propunerea raportorului privind posibilitatea instituirii unui instrument indirect de recapitalizare bancară pentru ţările Uniunii care nu fac parte încă din zona euro, pentru o posibilă implicare a acestor state UE în viitorul mecanism de supraveghere unic și în vederea necesității de a le asigura un mecanism de protecție fiscală.Susţin propunerea raportorului referitoare la gestionarea cu prudenţă și în condiții de transparență a proiectelor de investiții pe termen lung, cum ar fi proiectele imobiliare ale Parlamentului, în actualul context de austeritate, precum şi o gestiune a costurilor, o mai bună planificare a proiectelor și o supraveghere strictă a acestora.Susţin propunerea raportorului privind examinarea de către Comisie a posibilităţii pentru o nouă finanțare durabilă pe termen lung, acordată Autorității, tocmai pentru a-i asigura acesteia independența şi pentru a-i permite să își exercite competențele ca autoritate europeană.Consider că rolul important exercitat de Institutul European pentru Egalitatea de Șanse între Femei și Bărbați în ceea ce privește promovarea egalității de gen, precum sprijinul acordat în vederea integrării acesteia în toate politicile Uniunii, dar și în politicile naționale, are ca principal scop combaterea discriminării pe motiv de gen, precum și sensibilizarea cetățenilor Uniunii cu privire la egalitatea de gen.Consider de bun augur planurile de lansare a unui proiect-pilot în acest an, de integrare a expertizei științifice privind cele două grupuri de lucru și cred că furnizarea a cât mai multor informații cu privire la acest proiect-pilot, cât și la descărcarea de gestiune, sunt benefice tuturor.Toate ţările europene care au aderat sau doresc să adere la Uniunea Europeană trebuie să respecte criteriile de la Copenhaga, care includ şi Carta drepturilor fundamentale. Aceasta prevede la articolul 11 respectarea libertăţii şi a pluralismului mass-mediei. Ca atare, serviciile publice de mass-media, finanţate de la bugetul de stat, sunt esenţiale. Ele au datoria instituţională de a oferi publicului informaţii de un înalt nivel de calitate, precise şi de încredere, şi ele trebuie să fie independente de presiunile externe şi de interesele private sau politice. Pe de altă parte, şi mass-media din sectorul privat are îndatoriri similare privind informarea. Susţin, deci, necesitatea unui sistem dual european realmente echilibrat, în care mass-media publică şi privată să-şi respecte rolul, să fie garantată independenţa profesională a agenţiilor naţionale de ştiri şi să se evite crearea de monopoluri în domeniul ştirilor. Nu în ultimul rând, vreau să o felicit pe dna Weber pentru acest raport.Conform unor studii recente, s-a constatat lipsa informaţiilor statistice privind egalitatea de gen, violenţa împotriva femeilor și încălcarea drepturilor acestora în ţările din Balcani candidate la aderare. Însă toate aceste date sunt absolut necesare pentru a putea lupta şi îmbunătăţi poziţia femeilor expuse discriminărilor multiple. Comisia Europeană trebuie să supravegheze situaţia drepturilor femeilor, precum şi punerea lor în aplicare, şi să raporteze în detaliu îmbunătăţirea situaţiei lor sociale şi economice, consolidarea prezenţei lor pe piaţa forţei de muncă, garantarea unei reprezentări echitabile a femeilor în procesele decizionale, politice şi economice, dar şi încurajarea spiritului antreprenorial al femeilor, care este un element esenţial pentru întărirea şi consolidarea democraţiei în ţările baltice candidate la aderare.Modul în care s-au desfăşurat lucrurile în ultimii ani a arătat că există lacune în Constituţia României, dar şi prevederi foarte bune, care însă au fost interpretate diferit. Acest lucru arată necesitatea unei Constituţii care va trebui să regleze cât mai bine raporturile dintre instituţii. Revizuirea Constituţiei nu poate şi nu trebuie să fie o revizuire a unei majorităţi într-adevăr impresionante. Din acest motiv, Guvernul României a solicitat Comisiei de la Veneţia, aşa cum s-a întâmplat şi la revizuirea din 2003, un punct de vedere, o analiză pe baza textului care va fi elaborat de către Comisia constituţională, pentru că un arbitru internaţional prestigios şi foarte greu de contestat se va asigura că toate elementele supuse revizuirii se încadrează în standardele europene şi că ceea ce vom revizui la Constituţie nu reprezintă în niciun fel un abuz al unei majorităţi faţă de o minoritate sau vreo încercare de personalizare a Constituţiei. Vorbim despre o Constituţie pentru viitor, şi nu una pentru azi sau pentru ieri.Uniunea Europeană şi-a propus să crească procentul de energie obţinută din surse regenerabile în producţia totală de energie la nivel european, dar pentru aceasta este esenţială o mai bună punere în aplicare a mecanismelor de cooperare între statele membre privind promovarea utilizării energiei din surse regenerabile şi pentru eliminarea deficienţelor la nivelul comerţului transfrontalier cu energie electrică. Pe de altă parte, persistenţa preţurilor cu amănuntul reglementate va permite consumatorilor să decidă cu privire la alegerea furnizorului, pentru că, la final, cei mai mari beneficiari ai realizării pieţei interne a energiei sunt consumatorii. În plus, concurenţa trebuie extinsă şi în cazul surselor regenerabile de energie, pentru că aceasta reprezintă cel mai bun stimulent pentru inovare şi reducerea costurilor, prevenindu-se astfel extinderea sărăciei energetice, motiv pentru care statele membre trebuie să folosească mai mult mecanismele de cooperare şi, de asemenea, să intensifice comunicarea dintre ele pentru realizarea unei reţele suplimentare de infrastructură acolo unde este cazul.Criza cu care se confruntă Europa are influenţe nefaste asupra procesului de preluare a întreprinderilor, principala problemă identificată de Comisie fiind lipsa finanţării. Ca atare, activităţile adiacente acestui proces - fuziuni şi achiziţii - se desfăşoară cu dificultate, mai ales din cauza reducerii creditelor, de către bănci. Susţin propunerea raportorului privind necesitatea unei evaluări mai ample în baza unor date relevante pentru a stabili nu doar necesitatea modificării directivei, ci şi pentru a stabili cu precizie următorii paşi de parcurs pe calea armonizării la nivelul statelor UE.Provocările cu care se confruntă Uniunea Europeană în ultimii ani, - precum criza financiară şi economică, creştere economică redusă pe termen lung, dar şi îmbătrânirea populaţiei - au relevat o dată în plus vulnerabilitatea sistemelor de pensii la nivel european. Este motivul pentru care majoritatea ţărilor UE vor fi nevoite să îşi consolideze bugetele şi să îşi reformeze economiile în condiţii de austeritate, cu accent pe o gestionare riguroasă a finanţelor publice. Ca atare, este nevoie ca statele membre să evalueze necesitatea de a implementa reforme în privinţa sistemelor de pensii aferente primului pilon, luând în considerare schimbările înregistrate de speranţa de viaţă şi schimbările raportului dintre pensionari, şomeri şi persoanele active economic, pentru a garanta un standard de viaţă decent şi independenţă economică pentru persoanele în vârstă, în special cele care aparţin unor grupuri vulnerabile.Susţin acest raport, având în vedere că libertatea de exprimare în sfera publică se dovedeşte un factor de bază pentru stimularea participării cetăţenilor în cadrul dezbaterii publice, iar un peisaj mediatic audiovizual şi scris activ, competitiv şi pluralist este esenţial pentru funcţionarea adecvată a unui sistem democratic. Pe de altă parte, o sferă publică autonomă şi puternică, care are la bază o mass-media independentă şi pluralistă, constituie cel mai bun context în care libertăţile colective ale societăţii civile, precum dreptul de întrunire şi de asociere, dar şi libertăţile individuale, cum ar fi libertatea de exprimare şi dreptul de acces la informaţii, pot prospera.Consider că, la nivel european guvernele ţărilor din Balcani candidate la aderare trebuie sprijinite şi stimulate să dezvolte strategii pentru combaterea violenţei împotriva femeilor și a traficului de orice fel.Îmbunătăţirea conexiunilor transfrontaliere între reţelele electrice ale statele membre va fi benefică pentru promovarea utilizării energiei din surse regenerabile, pentru eliminarea deficienţelor la nivelul comerţului transfrontalier cu energie electrică, dar şi pentru o reglementare adecvată a preţurilor cu amănuntul. Având în vedere că principalii beneficiari ai realizării pieţei interne a energiei sunt consumatorii, susţin menţinerea acestei reglementări, pentru că acest lucru va permite consumatorilor să decidă cu privire la alegerea furnizorului, iar o concurenţă corectă în cazul surselor regenerabile de energie va reprezenta cel mai bun stimulent pentru inovare şi reducerea costurilor, prevenindu-se astfel extinderea sărăciei energetice.Evitarea de noi accidente de genul celui care a avut loc în Statele Unite va putea fi posibilă dacă va fi eficientizat schimbul de informaţii dintre statele membre şi va fi consolidată cooperarea între ele pentru a îmbunătăţi prevenirea accidentelor grave generate de activităţile petroliere şi gaziere offshore din apele europene. Nu trebuie să uităm faptul că asemenea accidente au efecte transfrontaliere importante şi, ca atare, susţin propunerea de extindere a mandatului Agenţiei Europene pentru Siguranţa Maritimă (EMSA), pentru ca ea să fie inclusă în pregătirile şi intervenţiile de reacţie în caz de urgenţă şi să se organizeze periodic exerciţii de testare a mecanismelor transfrontaliere de urgenţă.Creşterea economică şi cea a competitivităţii statelor membre ale Uniunii poate fi realizată prin valorificarea sinergiilor dintre politicile de coeziune şi cele industriale, dar consider că sunt necesare măsuri de sprijin suplimentare pentru a ajuta regiunile industriale vechi, cu precădere zonele monoindustriale, să descopere cu succes noi căi de dezvoltare şi de reconversie economică. Pe de altă parte, este nevoie de dezvoltarea unor zone economice de interes regional, parcuri de activităţi de înaltă tehnologie, bazate pe parteneriatele public-privat, dar şi pe cooperare transfrontalieră, care pot îngloba activităţi specifice şi tradiţionale din regiunile unde sunt amplasate şi pot contribui la ameliorarea utilizării resurselor umane şi economice locale şi regionale folosind tehnologiile de ultimă oră. Pentru a identifica cele mai bune modele ce pot fi aplicate şi altor regiuni, pentru a le corela cu strategiile locale şi regionale de dezvoltare pe termen lung şi pentru a oferi îndrumări cu privire la modul de utilizare a fondurilor în procesul de reconversie, susţin ideea realizării unei baze de date cu parcurile industriale şi zonele regionale de activitate existente.Într-o societate tot mai activă şi mai dinamică din punct de vedere al informării şi difuzării informaţiei către public, indiferent de zona în care se află acesta, este esenţial ca toţi cetăţenii europeni să poată avea acces la serviciile media. Ca atare, consider că statele membre trebuie să încurajeze şi să faciliteze furnizarea de către societăţile de radiodifuziune de servicii media persoanelor cu deficienţe de vedere sau de auz, care au aceleaşi drepturi la informare ca toate celelalte persoane. În prealabil însă este esenţial ca toate societăţile de radiodifuziune să aibă o viziune mai clară privind nevoile acestor persoane şi să întreprindă mai multe acţiuni pentru a dezvolta tehnologii care să asigure un acces mai larg la programe pentru toţi cetăţenii prin dezvoltarea, printre altele, a descrierilor audio, a subtitrărilor audio/vorbite, a limbajului semnelor şi a meniurilor de navigare, cu referire specifică la ghidurile electronice de programe.Obiectivul ambiţios al Uniunii de a reduce, până în 2020, cu până la jumătate decalajul fiscal, fără însă să crească rata impozitelor lucru care ar determina generarea de noi venituri fiscale (de mai multe sute de miliarde de euro anual), nu poate fi realizat fără o serie de măsuri suplimentare, pe care ar trebui să le ia Comisia. Susţin, totodată, propunerea referitoare la elaborarea unei strategii europene adecvate pentru a elimina decalajul fiscal în UE, pe baza unor măsuri legislative concrete. Realizarea de venituri suplimentare fiscale va permite totodată garantarea de resurse suplimentare necesare creşterii nivelului de investiţii publice, ce vizează consolidarea competitivităţii internaţionale şi a potenţialului de creştere economică ale UE.Relaţiile economice dintre Uniunea Europeană şi Statele Unite ale Americii sunt esenţiale în planul cooperării transatlantice şi este necesar ca cele două părţi să elaboreze abordări comune la capitolul schimburi comerciale, investiţii şi aspecte comerciale la nivel mondial, incluzând standarde, norme şi reglementări, pentru a dezvolta o viziune transatlantică mai amplă şi un set comun de obiective strategice. Pe de altă parte, trebuie avut în vedere faptul că există încă un potenţial neexploatat al unei cooperării transatlantice, care ar determina o nouă etapă a dezvoltării de noi locuri de muncă la nivel transatlantic şi ar stimula potenţialul de creştere economică inteligentă, solidă, sustenabilă şi echilibrată.Sprijin propunerea unor state membre ale Uniunii Europene şi din afara UE referitoare la publicarea unui ghid cuprinzând o descriere detaliată a sistemelor juridice naţionale privind recuperarea activelor de către ţările Primăverii arabe aflate în tranziţie. În acest fel, ţările solicitante vor putea înţelege ce soluţii juridice există, ce tip de informaţii sunt disponibile, ce investigaţii pot fi efectuate şi modul de procedură pentru a obţine o recuperare eficientă a activelor prin acordarea de asistenţă juridică reciprocă.Având în vedere relaţiile strânse comerciale şi de cooperare în alte domenii ale economiei între statele Uniunii şi interdependenţa lor, consider benefică propunerea ca noul instrument de convergenţă şi competitivitate (ICC) care urmează să fie creat la nivelul Uniunii să poată fi aplicat nu doar statelor care fac parte din zona euro, ci să fie accesibil şi celorlalte state nemembre ale zonei euro. Acest lucru ar aduce avantaje tuturor ţărilor, dacă ICC va sprijini condiţionat reformele structurale, în vederea creşterii competitivităţii, a creşterii economice şi a coeziunii sociale în statele UE.Consider că trebuie facilitată călătoria proprietarilor de animale de companie însoţiţi de acestea în cadrul Uniunii sau în ţări terţe, respectând un nivel înalt de siguranţă cu privire la potenţialele riscuri pentru sănătatea umană şi animală.Mobilitatea educaţională şi profesională reprezintă un obiectiv important al politicilor europene. Studii recente ne arată că există diferenţe semnificative de gen în ceea ce priveşte mobilitatea lucrătorilor în Uniunea Europeană, care favorizează prezenţa stereotipurilor şi încurajează discriminarea de gen pe piaţa muncii. În contextul crizei economico-financiare actuale, posibilitatea femeilor de a se deplasa liber pe teritoriul UE şi de a alege un loc de muncă a fost grav afectată, rata şomajului în acest caz fiind de 10,7%, respectiv 22,7%, în cazul femeilor sub 25 de ani. Având în vedere că femeile sunt expuse mai mult decât bărbaţii la riscurile sociale pe tot parcursul vieţii, consider că politica de mobilitate educaţională şi profesională trebuie să fie concepută şi aplicată în contextul politicilor sociale integrate de ocupare a forţei de muncă la nivel european, având ca obiectiv principal combaterea discriminărilor legate de sex, rasă, origine, religie, vârstă sau starea sănătăţii.Consumatorii europeni sunt tot mai preocupaţi de eventualele diferenţe privind calitatea produselor de aceeaşi marcă şi cu acelaşi ambalaj distribuite în interiorul pieţei unice. Pentru consolidarea drepturilor consumatorilor, o contribuţie importantă revine formării acestora în vederea depistării produselor periculoase sau contrafăcute şi a publicităţii înşelătoare, motiv pentru care educaţia şi responsabilizarea consumatorilor trebuie să fie permanentă, pe tot parcursul vieţii şi să înceapă încă din şcoală. În plus, este nevoie de o mai bună protecţie a grupurilor de consumatori vulnerabili, mai ales copiii şi persoanele în vârstă, în special în ceea ce priveşte transportul, serviciile financiare, energia şi serviciile IT. Consider că, în acest proces, este nevoie de o cooperare cât mai strânsă şi eficientă între sectorul public, organizaţiile de protecţie a drepturilor consumatorilor şi sectorul privat, inclusiv comercianţii şi intermediarii din lanţul de distribuţie.Criza economică şi financiară cu care se confruntă Europa a determinat o creştere a numărului de persoane expuse riscului de excludere socială. O parte importantă din aceste persoane depinde aproape zilnic de pachetele cu alimente sau de mesele distribuite în cadrul programului finanţat de Fondul european de ajutor pentru cele mai defavorizate persoane. Ca atare, pentru asigurarea unei alimentaţii sănătoase şi echilibrate a beneficiarilor, este necesară organizarea, de către autorităţile locale şi regionale, în parteneriat cu organizaţiile neguvernamentale, a unor reţele de gestiune locală, regională şi transfrontalieră care să favorizeze consumul produselor locale şi utilizarea produselor alimentare regionale perisabile şi neperisabile care nu sunt comercializate de lanţurile alimentare. Consider, totodată, că este nevoie de îmbunătăţirea criteriilor de selecţie a produselor alimentare şi, dacă este cazul, în special pentru a se reduce risipa la nivelul fiecărei etape a lanţului de distribuţie şi a îmbunătăţi eficacitatea filierei, precumPentru a proteja sănătatea lucrătorilor din domeniile unde activitatea include şi expunere la câmpuri electromagnetice şi a limita efectele acestora, este nevoie ca statele membre să solicite angajatorilor în cauză să se asigure că expunerea lucrătorilor la câmpuri electromagnetice este limitată. Ca atare, se impune identificarea şi evaluarea, de către angajator, în scopul evaluării, a câmpurilor magnetice de la locul de muncă, ţinând seama de orientările relevante specificate de legislaţie şi de alte standarde şi orientări relevante furnizate de statele membre, inclusiv bazele de date referitoare la expunere. Evaluarea trebuie făcută în baza nivelurilor de emisie şi de alte date corespunzătoare legate de securitate furnizate împreună cu echipamentul de către fabricant sau de către distribuitor, în conformitate cu legislaţia europeană, inclusiv evaluarea riscului, dacă se aplică la condiţiile de expunere de la locul de muncă sau de la locul de instalare.Consider că normele Uniunii Europene privind aceste tipuri de alimente trebuie aplicate similar în toate statele membre, contribuind astfel la asigurarea securităţii juridice atât în interesul consumatorilor, cât şi al producătorilor.. Respectarea principiilor democrației și pluralismului nu poate fi realizată fără existenţa unei mass-media tradiţionale sau on-line liberă, independentă și pluralistă. Menținerea și consolidarea libertății și a independenței mass-mediei nu doar în Europa, ci şi în întreaga lume constituie un interes comun al tuturor ţărilor. Este şi motivul pentru care se impune existența unor autorități de reglementare independente, tocmai pentru a asigura structuri mediatice de bază deschise și favorabile. Consider totodată, că Uniunea trebuie să își asume un rol de lider în asigurarea independenței, pluralismului și diversității media și în apărarea statutului, libertății și securității jurnaliștilor și a bloggerilor, să susțină crearea unui mediu propice și să elimine restricțiile libertății de exprimare la nivel global, lucruri esențiale pentru ca UE să fie considerată o comunitate de valori. Pe de altă parte, Uniunea Europeană trebuie să demonstreze că este o autoritate politică maximă, pentru a asigura protecția jurnaliștilor la nivel global, având în vedere faptul că mulți jurnaliști nu au acces la asistență juridică, deși profesia lor se află din ce în ce mai frecvent în prima linie în lupta pentru drepturile omului, în mediul online sau în presa tradiţională.Susţin propunerea raportorului privind importanţa creşterii oportunităţilor de mobilitate voluntară în rândul tinerilor, prin eliminarea barierelor existente în calea stagiilor de ucenicie şi de formare, precum şi de practică transfrontaliere, pentru o mai bună adaptare a ofertei la cererea de activităţi de formare profesională pentru tineri la locul de muncă. Pentru ca aceste măsuri să dea rezultate pe termen lung şi pentru a evita, în acelaşi timp, şi riscurile asociate exodului de creiere este nevoie şi de îmbunătăţirea transferabilităţii pensiilor şi a drepturilor în domeniul muncii şi al protecţiei sociale în întreaga UE. În plus, este nevoie de măsuri pentru garantarea rămânerii unui număr suficient de persoane cu calificare înaltă pe piaţa forţei de muncă a comunităţilor lor sau reîntoarcerea lor în statele membre de origine, cu scopul de a le permite statelor membre respective să se redreseze din punct de vedere economic şi de a stimula creşterea sustenabilă.Atractivitatea regiunilor din punctul de vedere al investiţiilor străine directe poate fi îmbunătăţită prin posibilitatea acestora de a acorda o serie de stimulente, cum ar fi granturi, deduceri fiscale, stimulente, împrumuturi sau garanţii, dar aceste ajutoare sunt limitate în cazul întreprinderilor mari în regiunile din categoria „C” şi limitarea investiţiilor productive ale acestora în regiunile din categoria „A”. Parlamentul European şi Consiliul s-au opus acestei propuneri, cele două instituţii fiind de acord ca anumite priorităţi de investiţii să fie deschise şi acestor companii şi investiţiilor lor productive. Susţin propunerea raportorului potrivit căreia acordarea de ajutor nu ar trebui să depindă de dimensiunea unei întreprinderi, ci de contribuţia acesteia la dezvoltarea regională, la ocuparea forţei de muncă, la calitatea investiţiilor sau la sustenabilitatea proiectului.Consider că investiţiile sociale trebuie să contribuie la reducerea abandonului şcolar timpuriu, la îmbunătăţirea calităţii şi eficientizarea învăţământului terţiar şi echivalent, în vederea creşterii participării şi a nivelelor de performanţă ale absolvenţilor, în vederea promovării de noi abilităţi şi competenţe ale forţei de muncă pentru adaptarea la cerinţele pieţei de muncă. Pe de altă parte, sunt necesare măsuri pe ajutarea şomerilor, în special a şomerilor lungă durată, pentru a se reîncadra în muncă, investiţii în învăţământ şi informare, în vederea îmbunătăţirii rezultatelor acestuia şi o mai bună armonizare a competenţelor absolvenţilor şi ale lucrătorilor cu cererile de pe piaţa muncii, precum şi crearea condiţiilor de lucru până la o vârstă cât mai înaintată.Consider că menţinerea pragului de 5 000 de euro în aplicarea mecanismului disciplinei financiare este esenţială pentru România. Ţara noastră nu va avea corecţii financiare pe anul 2013 în cadrul plăţilor directe, acestea fiind aplicate doar plăţilor de peste 5 000 de euro.Criza economică şi financiară cu care se confruntă Europa a determinat o creştere constantă a numărului de persoane expuse riscului de excludere socială. Ce este mai grav este faptul că tot mai mulţi copiii se află în această situaţie. O parte importantă din acest persoane depind aproape zilnic de pachetele cu alimente sau de mesele distribuite în cadrul programului finanţat de Fondul de ajutor european pentru persoanele cele mai defavorizate. Ca atare, pentru asigurarea unei alimentaţii sănătoase şi echilibrate a beneficiarilor este benefică organizarea, de către autorităţile locale şi regionale, în parteneriat cu organizaţiile neguvernamentale, a unor reţele de gestiune locală, regională şi transfrontalieră, care să favorizeze consumul produselor locale şi utilizarea produselor alimentare regionale perisabile şi neperisabile, care nu sunt comercializate de lanţurile alimentare. Consider totodată că este nevoie de îmbunătăţirea criteriilor de selecţie a produselor alimentare şi, dacă este cazul, în special pentru a se reduce risipa la nivelul fiecărei etape a lanţului de distribuţie şi a îmbunătăţi eficacitatea filierei, precum şi pentru a sensibiliza opinia publică cu privire la această temă importantă.Consider că Parlamentul European trebuie să îşi menţină poziţia de iniţiere a unui set de instrumente de promovare a dreptului la libertatea religioasă şi a convingerilor, ca parte a politicii externe a Uniunii Europene.Consider că, pentru a facilita reutilizarea lor, informaţiile din sectorul public ar trebui puse la dispoziţie în formate prelucrabile automat şi neutre din punct de vedere tehnologic, astfel încât să se evite, pe cât posibil, situaţiile în care este necesară o tehnologie specifică pentru prelucrarea documentelor.Dreptul la libertatea de exprimare este un drept universal al omului, care stă la baza democraţiei şi este esenţial pentru realizarea altor drepturi la care aspiră oamenii din întreaga lume. Consider că, la nivel european, trebuie să se adopte o strategie privind libertatea presei şi a mass-mediei în cadrul politicii externe a Uniunii Europene şi să integreze recomandările din prezentul raport în viitoarele orientări privind libertatea de exprimare (online şi offline).Consider că abordarea malnutriţiei în rândul mamelor şi al copiilor necesită strategii de dezvoltare pe termen lung la nivel european, care să se concentreze asupra sectoarelor ce influenţează malnutriţia, cum ar fi sănătatea, educaţia, apa şi salubritatea şi agricultura.Consider că Uniunea Europeană şi SUA trebuie să colaboreze pentru consolidarea organizaţiilor regionale şi subregionale din Bazinul Atlantic, având în vedere rolul important pe care aceste organizaţii îl au în promovarea integrării economice şi politice.În ultimii ani, s-a observat că, în ciuda crizei cu care se confruntă economia europeană, au existat şi există o serie de entităţi care au rezistat la recesiune, respectiv cooperativele. Permiţând micilor antreprenori, deseori grupuri de cetățeni, să își asume responsabilități antreprenoriale, inclusiv în domenii precum serviciile sociale și de sănătate, serviciile școlare, serviciile comerciale, comunicațiile, cooperativele au reuşit să promoveze în mod eficace antreprenoriatul la scară microeconomică, mai ales în zone îndepărtate sau dezavantajate. Cooperativele reprezintă astfel un model de dezvoltare capabil să răspundă unor nevoi noi. Ele stimulează crearea de locuri de muncă mai bine decât alte modele datorită capacității lor de a se adapta la schimbare şi de a-și păstra activitatea, în caz de risc, sunt ancorate în economia locală, aducându-și aportul la dezvoltarea locală durabilă și garantează faptul că activitatea lor nu este delocalizată, chiar și atunci când operează la nivel internațional. În plus, au fost create cooperative în sectoare noi și inovatoare și există dovezi că asemenea structuri au reuşit să reziste la criză, în special în ceea ce privește băncile cooperatiste și cooperativele din industrie și din sectorul serviciilor (cooperativele de lucrători, cooperativele sociale și cooperativele formate de IMM-uri).Susţin iniţiativa Comisiei de a avea, la nivel european, un statut comun pentru fundațiile europene, lucru care ar putea ajuta aceste organizaţii neguvernamentale în activitatea lor în toate statele Uniunii, mai ales în condiţiile în care în cele peste 110 000 de fundații de interes public din UE se asigură locuri de muncă pentru 750 000 1 000 000 de cetățeni europeni şi activează circa 2 500 000 de voluntari. Asemenea structuri operează în Uniune în interes public în domenii importante, precum educația, formarea profesională, servicii sociale și sanitare, tineret, artă, cultură, sport, mediu, până la memoria istorică și reconcilierea între popoare, iar în cele mai multe cazuri proiectele derulate sunt proiecte transfrontaliere, cu parteneri din mai multe state UE. Ca atare, este nevoie să punem la dispoziția fundaţiilor instrumentele corespunzătoare care să le permită acestora să urmărească obiective de interes public la nivel european.Libera circulaţie a persoanelor în Europa a determinat, în ultimii ani, o creștere semnificativă a numărului operatorilor de transport aerian la preț redus, lucru care nu poate fi decât benefic pentru cetăţenii europeni. Pe de altă parte, această creştere constantă poate reprezenta un model nou de consolidare a competitivității şi ea trebuie să fie corelată cu investițiile în infrastructura aeroporturilor, chiar dacă, pentru moment, cererea nu depășește încă oferta.Avand in vedere ca populația mondială se va apropia de 9 miliarde de oameni până în 2050, iar resursele naturale sunt finite,cetatenii europeni au nevoie de resurse biologice regenerabile pentru alimente și hrană pentru animale sigură și sănătoasă. Bioeconomia UE are deja o cifră de afaceri de aproximativ 2 000 de miliarde EUR și oferă locuri de muncă pentru peste 22 de milioane de oameni, reprezintand 9 % din totalul forței de muncă ocupate din UE. Include sectoare precum agricultura, silvicultura, pescuitul, producția de alimente și de hârtie și pastă de hârtie, precum și o parte a industriei chimice, biotehnologice și energetice. La nivel european trebuie mentinuta o abordare coerentă, intersectorială și interdisciplinară a problemei. Obiectivul principal trebuie sa fie acela de a avea o economie mai inovatoare, cu emisii reduse, care reconciliază cererile privind agricultura și pescuitul durabil, siguranța alimentară și utilizarea durabilă a resurselor biologice în scopuri industriale, asigurând în același timp protecția mediului și a biodiversității.Cooperativele reprezintă un model de dezvoltare care poate răspunde unor nevoi noi, mai ales că sunt ancorate puternic în economia locală şi au rezultatele foarte bune în ceea ce privește creșterea, ocuparea forței de muncă, rata de supraviețuire și deschiderea unor noi întreprinderi şi dezvoltarea de noi servicii. Ele contribuie totodată la dezvoltarea locală durabilă și garantează faptul că activitatea lor nu este delocalizată, lucru semnificativ în această perioadă de criză. În plus, cooperativele stimulează crearea de locuri de muncă mai bine decât alte modele datorită capacității lor de a se adapta la schimbare şi de a-și păstra activitatea, în caz de risc. Este benefic totodată faptul că pot exista grupuri de cooperative individuale organizate în grupuri mari antreprenoriale, cuprinzând sectoare precum industria, agricultura, distribuția, finanțele, cercetarea și dezvoltarea și învățământul superior.Strategia Europa 2020 acordă un loc important politicilor europene în domeniul marin, cu scopul de a permite Uniunii să răspundă provocărilor presante și în creștere cu care se confruntă omenirea, inclusiv în ceea ce priveşte schimbările climatice. În plus, tradiția maritimă îndelungată și puternică a Europei este consolidată prin activități noi și în curs de dezvoltare, cum ar fi energia eoliană, croazierele și acvacultura în larg. Aceste domenii precum şi noile tehnologii, cum ar fi robotica și echipamentele marine avansate, necesită o încurajare constantă a cooperării între industrie și instituțiile de învățământ, în scopul pregătirii absolvenților pentru profesii noi, care sunt în permanentă evoluţie şi adaptare. Ca atare, susţin propunerea raportorului privind înființarea și finanțarea „consiliilor sectoriale europene privind ocuparea forței de muncă și competențele”. Ele vor permite autorităţilor de resort să înregistreze noile tendințe în materie de ocupare a forței de muncă pentru a putea fi elaborate inițiative noi privind formarea în vederea promovării mobilităţii lucrătorilor.În cadrul Strategiei Europa 2020, o prioritate a politicilor europene o reprezintă inovarea socială şi salut propunerea ca şi inovarea să poată beneficia de ajutoare de stat, mai ales că măsurile de ajutor pentru inovare au valori relativ mici și nu creează denaturări semnificative ale concurenței, precum şi faptul că Regulamentul general de exceptare pe categorii de ajutoare va specifica condițiile și tipurile de ajutor care pot face obiectul exceptării pentru acest domeniu.Poluarea chimică este unul dintre factorii care afectează foarte mult mediul acvatic și disponibilitatea și calitatea apei sigure și curate din societatea noastră. Consider că trebuie luate măsuri adecvate pentru a controla poluarea chimică a apei în cadrul Directivei-cadru privind apa.După modelul din sectorul aviatic, Europa doreşte să pună la punct mecanisme adecvate de verificare a respectării normelor în domeniul maritim privind condițiile de muncă și de trai la bordul navelor. Acestea sunt norme ce trebuie aplicate la bordul tuturor navelor care fac escală în porturile din UE, indiferent de naționalitatea navigatorilor sau de pavilionul navei, cu scopul de a limita și dumpingul social, care subminează condițiile de muncă și penalizează armatorii care oferă condiții decente de muncă în conformitate cu normele OIM. Susţin totodată propunerea privind importanța creșterii atractivității profesiilor maritime pentru cetățenii europeni, inclusiv prin îmbunătățirea condițiilor de muncă și de trai la bordul navelor, iar stabilirea unor norme internaționale minime va permite şi instituirea unor măsuri pentru a se asigura faptul că acestea nu reprezintă o scuză pentru a reduce nivelurile actuale de protecție prevăzute de legislația europeană din domeniul social.Pentru o bună gestiune financiară a fondurilor publice statele membre trebuie să coopereze cu Comisia pentru restabilirea încrederii cetățenilor europeni în Uniune și în instituțiile sale, fie prin acordarea unor stimulente adecvate, fie prin sancțiuni stricte sau prin suspendarea fluxului de fonduri. Pentru aceasta este necesar ca statele membre să își consolideze sistemele de supraveghere și de control și, în special, să asigure fiabilitatea indicatorilor și a statisticilor lor.În contextul schimbărilor climatice, care au determinat fenomene naturale devastatoare în întreaga lume, prevenirea eficientă a inundațiilor este esenţială în toate statele membre ale Uniunii şi ea trebuie abordată prin strategii precise de management al riscurilor, atât la nivel interregional cât și transfrontalier, unde există un mare potențial pentru coordonare și pentru implementarea unei reacții de urgență comune. Inundaţiile nu ţin cont de frontiere, cu atât mai mult cu cât ele au loc de-a lungul unor râuri sau fluvii, cum ar fi Dunărea, care traversează mai multe ţări, şi ca atare, este esenţială cooperarea autorităţilor locale şi regionale de-a lungul frontierelor, însoţită de o planificare și îmbunătățire a capacităţii de control al inundațiilor și sistemele de drenaj.Consider benefică şi susţin propunerea de lansare a unor campanii de formare și informare legate de îmbunătățirea siguranței mersului pe jos și cu bicicleta, cu precădere în mediul urban, având în vedere că pietonii și cicliștii reprezintă 50 % din numărul total al accidentelor rutiere mortale din mediul urban și un procentaj ridicat al vătămărilor grave, precum şi dezvoltarea în continuare a standardelor tehnice și a politicilor pentru protecția celor mai vulnerabili participanți la traficul rutier - persoanele în vârstă, copiii mici, persoanele cu dizabilități și cicliștii.Susţin propunerea raportoarei de a fi creat un grup de lucru la nivel de experți, la lucrările căruia să ia parte reprezentanți ai statelor membre participante, Comisia Europeană, ESMA și BCE, în scopul unei monitorizări adecvate a modului în care se aplică taxa pe tranzacţiile financiare în ţările UE, în condiţiile în care ea nu se va aplica în mod uniform în toate cele 27 de state membre, ci numai în 11. Un mecanism esenţial de colectare este esențial, deoarece existența unor puncte slabe într-un stat membru ar submina succesul taxei și ar putea chiar duce la cazuri de arbitraj în zona TFF.Consider că această propunere de decizie privind amenințările transfrontaliere, în special în materie de coordonare și de asigurare a eficienței reacției în caz de amenințări grave la adresa sănătății contribuie cu siguranță la prevenirea unor situații dramatice.Uniunea Europeană a instituit, prin intermediul Fondului european de ajustare la globalizare (FEG), instrumente legislative și bugetare pentru a oferi un sprijin suplimentar lucrătorilor afectați de schimbările majore intervenite în structura comerțului mondial, agravate de criza economică, financiară și socială. Consider că statele membre trebuie incurajate să profite de schimburile de bune practici și să învețe mai ales de la statele membre care au instituit deja rețele naționale de informare cu privire la FEG la care participă partenerii sociali și actorii locali, pentru a dispune de o bună structură de asistență atunci când s-ar produce o situație care intră în sfera FEG.Europa trebuie să demonstreze că este solidară cu cetăţenii aflaţi în dificultate din cauza crizei sau a altor probleme generate de măsurile de austeritate şi salut decizia privind o creștere suplimentară de până la 1 miliard de euro pentru programul de asistență persoanelor celor mai sărace din Uniune prin distribuirea de produse alimentare de către statele membre care doresc să utilizeze această creștere pentru programul menţionat, precum şi pentru Inițiativa privind ocuparea forței de muncă în rândul tinerilor.Într-o societate tot mai informatizată, cetăţenii europeni au nevoie de noi servicii de e-guvernare de înaltă calitate, iar acest lucru se poate realiza prin adoptarea unor soluții tehnologice inovante precum achizițiile electronice, care pot şi trebuie să faciliteze livrarea continuă de informații și servicii, dar şi alte măsuri precum identificarea electronică, documentele electronice, semnăturile electronice și serviciile de distribuție electronică. Pentru realizarea acestui obiectiv, este nevoie de stimularea inovației și a investițiilor în competențele electronice, precum şi încurajarea implicării IMM-urilor, care pot contribui la combaterea șomajului, în special în rândul tinerilor.Punerea în aplicare a strategiei în domeniul tehnologiilor de transport pentru mobilitatea sustenabilă trebuie să ia în considerare diferenţele existente în materie de reţele de transport între regiuni pentru a putea dezvolta un model integrator la nivel European, pentru a reduce inegalităţile de la nivel regional, dar şi pentru a stimula mobilitatea forţei de muncă în vederea consolidării coeziunii teritoriale. Este necesar să se acorde o mare atenţie realizării conexiunilor interregionale şi legăturilor transfrontaliere care lipsesc. Ca atare, instituirea unui sistem de monitorizare şi informare pentru cercetarea şi inovarea în domeniul transporturilor va fi benefică pentru toate statele membre, cu condiţia ca factorii de decizie la nivel regional să primească informaţii gratuit şi în mod regulat, pentru a îmbunătăţi accesul şi a utiliza mai bine fondurile europene din domeniul transporturilor.De la 1 ianuarie 2014, piaţa funciară din România va fi liberalizată. Dincolo de faptul că se vor crea noi locuri de muncă, noua formă a legii privind vânzarea-cumpărarea terenurilor agricole situate în extravilan de către persoane fizice, precum şi de înfiinţare a Autorităţii pentru administrarea şi reglementarea pieţei funciare este binevenită având în vedere că aceasta încurajează consolidarea terenurilor agricole şi nu fărâmiţarea lor. Una din cerinţele legii este să se limiteze achiziţia unei suprafeţe de teren la maximum 100 de hectare de către o familie, ceea ce elimină tendinţa de speculă, iar suprafaţa este suficientă pentru o familie care are şi capacitatea tehnologică de a o exploata şi, în plus, face dovada unei experienţe în domeniu. Înfiinţarea Autorităţii pentru administrarea şi reglementarea pieţei funciare va asigura publicarea ofertelor de vânzare-cumpărare pe site-ul propriu, verificarea exercitării dreptului de preemţiune şi va alcătui şi gestiona o bază de date a terenurilor agricole din România.În urmă cu câteva luni, două societăți comerciale franceze cu peste 150 de salariați au fost sancționate pentru că nu au respectat politica privind egalitatea salarială femei-bărbați, fapt ce constituie o premieră. Poate că nu sancțiunile financiare sunt cele mai bune soluții, dar asemenea exemple pot încuraja alte societăţi să aplice egalitatea salarială femei-bărbați pentru aceeași muncă. Aplicarea unor politici salariale orientate către reducerea inegalităților salariale între bărbați și femei nu trebuie privită ca o constrângere externă, ci ca un agent de transformare internă și de modernizare a societății europene. Aceste lucru reiese și din numeroase studii efectuate la nivel european, care arată că reducerea diferențelor între salariile femeilor și ale bărbaților poate genera între 0,2 și 0,4 procente suplimentare de creștere economică.Într-o Europă care nu reuşeşte să găsească cele mai eficace soluţii pentru depăşirea crizei, cu fabrici care se închid în fiecare lună sau îşi delocalizează activitatea în afara graniţelor Uniunii, alegerea unei meserii sau a unui domeniu de activitate devine din ce în ce mai dificilă nu doar pentru tineri, dar şi pentru părinţii şi profesorii care trebuie să îi ghideze în identificarea domeniului care corespunde cel mai bine abilităţilor lor. Problema tinerilor şomeri este cu atât mai dificilă cu cât numărul celor care abandonează şcoala înainte de a obţine o calificare sau o diplomă este în creştere. Reversul medaliei este problema „irosirii inteligenței”, respectiv tineri înalt calificați care lucrează mult sub potențialul lor, ceea ce are efecte negative asupra lor, din punct de vedere social și psihologic. Consider că fi ar fi benefică o mai strânsă colaborarea nu doar cu Comisia, ci şi între statele membre pentru aplicarea unor instrumentele a căror eficiență a fost testată în alte state membre privind reducerea şomajului în rândul tinerilor, dar şi pentru îmbunătăţirea mobilităţii acestora, mai ales că există peste un milion de locuri de muncă vacante în Uniunea Europeană neocupate, pentru că nu există persoane interesate în regiunile respective.La nivel european există un procent mare al parcului imobiliar care este îmbătrânit. Fie că este vorba de clădiri publice, fie de clădiri private, multe dintre imobile au ajuns la capătul ciclului natural de renovare de 40 de ani. Acestea au nevoie urgentă de adaptare la noile cerinţe privind economisirea energiei, iar fondurile structurale și de investiții europene joacă un rol crucial în asigurarea finanțării necesare. Pe de altă parte, există zone rurale și îndepărtate care dispun de condiții ideale pentru dezvoltarea unor forme eficiente de producție descentralizată a energiei, ceea ce ar determina reduceri importante ale pierderilor de energie asociate cu transportarea energiei electrice pe distanțe lungi. Consider că statele membre trebuie să utilizeze cât mai mult programele naționale și regionale pentru proiectarea şi construcţia de clădiri noi, eficiente din punct de vedere energetic, dar şi pentru modernizarea etapizată a parcului imobiliar existent pentru a fi eficient din punct de vedere energetic, inclusiv dacă este vorba de clădiri pentru gospodării cu venituri reduse.Pescuitul este un sector important pentru majoritatea regiunilor care au ieșire la Marea Adriatică și Marea Ionică, de aceea consider că o strategie pentru Marea Adriatică și Marea Ionică ar trebui să țină cont, în special, de dezvoltarea durabilă și de creșterea sectorului pescuitului și acvaculturii, inclusiv de ocuparea forței de muncă.Evoluţia prețurilor la energie îşi va menţine tendința de creștere câtă vreme Europa rămâne dependentă de importurile de petrol și gaze, dar şi de investiții insuficiente, necesare pentru întreținerea și modernizarea sistemelor energetice. Este benefic pentru Europa să continue dezvoltarea resurselor autohtone, care va determina apariția de noi centre de comercializare în UE şi va oferi Uniunii și statelor membre o șansă reală de a-și stabili propriile prețuri la energie, inclusiv la nivel regional și local.Consider că Comisia trebuie să propună un nou proiect de regulament, modificat în profunzime, cu privire la utilizarea măsurilor tehnice în Marea Baltică și strâmtorile Belts și Sound.Consider că soluțiile inovatoare care vizează transportul multimodal pot reduce inegalitățile de la nivel regional, pot contribui la stimularea mobilităţii forței de muncă și pot avea efecte asupra consolidării coeziunii teritoriale. Ca atare, această strategie trebuie să acorde o atenţie deosebită realizării conexiunilor interregionale și legăturilor transfrontaliere care lipsesc, inclusiv în regiunile fragmentate geografic.Şomajul în rândul tinerilor este o problemă dificilă, mai ales în cazul celor care abandonează şcoala înainte de a obţine o calificare sau o diplomă, numărul acestora fiind în creştere. Nu trebuie să uităm totodată şi categoria de tineri care îşi „irosesc inteligența”. Este vorba de tineri cu înaltă calificare care lucrează mult sub potențialul lor, ceea ce are efecte negative asupra lor, din punct de vedere social și psihologic. Consider că fi ar fi benefică o mai strânsă colaborarea între statele membre pentru îmbunătăţirea mobilităţii tinerilor, în situaţia în care există peste un milion de locuri de muncă vacante în Uniunea Europeană neocupate pentru că nu există persoane interesate în regiunile respective.Abordarea adoptată la modificarea recentă a Directivei privind sucul de fructe (Directiva 2012/12/UE), în cazul căreia anexa ce conține denumirile, definițiile și caracteristicile produselor a fost exclusă din domeniul de aplicare al delegației. Consider că astfel de elemente esențiale nu trebuie modificate prin intermediul actelor delegate.Consider benefică extinderea rețelei de informații contabile agricole privind certificarea venitului la nivelul tuturor statelor membre, aceasta fiind singura bază de date armonizată care conține date microeconomice, dar şi faptul că datele sunt publice şi orice cetăţean al Uniunii le poate consulta.Consider că modernizarea suplimentară a legislației vamale a Uniunii ar trebui să țină seama în mod corespunzător de opiniile operatorilor economici pentru a asigura o simplificare administrativă eficace.Există o singură rezervă de anghilă europeană. Consider că este nevoie de un regulament care să plaseze repopularea în contextul potrivit, acordând prioritate alegerii locurilor de refacere și unei evaluări corecte a probabilității ca anghila repopulată cu o lungime sub 20 cm să ajungă la maturitate sexuală.Clădiri private și publice, infrastructura de aprovizionare cu apă și de evacuare a apelor reziduale, dar şi întreprinderi și terenuri agricole și păduri au fost afectate de inundațiile provocate în zone extinse ale bazinelor râurilor Sava, Kupa, Mura și Drava în Slovenia și în bazinele râurilor Mura, Drava și Lavant în Austria, precum și pe teritoriul Croației, în 2012. Ca atare, este benefică mobilizarea Fondului de solidaritate pentru a sprijini eforturile autorităţilor locale şi regionale şi ale persoanelor private şi societăţilor comerciale pentru îndepărtarea efectelor acestor inundaţii, pentru a demonstra solidaritate cu toţi cetăţenii afectaţi de catastrofe naturale.Diversitatea lingvistică și culturală constituie unul dintre principiile fundamentale ale Uniunii Europene, consfințit la articolul 22 din Carta drepturilor fundamentale: „Uniunea respectă diversitatea culturală, religioasă și lingvistică”. Deoarece decesul ultimului vorbitor al unei limbi echivalează, de regulă, cu dispariția limbii respective, consider că în mod deosebit autoritățile locale trebuie să adopte în acest sens măsuri de redresare, care pot schimba această situație.Statele membre şi UE trebuie să continue programele de susținere a acțiunilor care vizează dezvoltarea inițiativelor antreprenoriale și independente și a talentelor individuale ale tinerilor, pentru a-i încuraja şi învăţa cum pot înființa propria afacere și unde pot cere ajutor în aspectele administrative. Ca atare, consider benefică promovarea unui sistem de condiții preferențiale și beneficii, sub forma scutirilor sau relaxărilor fiscale, care ar trebui să-i încurajeze în această direcție.În fiecare an, mii de copii, cetățeni ai unor țări terțe sau apatrizi, cu vârste sub 18 ani, ajung singuri pe teritoriul european sau rămân singuri după sosirea lor. De aceea, consider că este nevoie urgentă ca UE și statele membre să răspundă coerent în ceea ce privește protejarea minorilor neînsoțiți, cu respectarea deplină a drepturilor lor fundamentale.Consider că digitalizarea sectorului public trebuie să se numere printre primele demersuri viitoare prevăzute în agenda digitală, întrucât, în plus față de reducerea costurilor administrațiilor publice și de eficientizarea serviciilor furnizate cetățenilor, efectul sectorului digital de stimulare a tuturor sectoarelor economiei ar fi foarte benefic.Accesul la energie suficientă pentru un standard de viață decent reprezintă un drept fundamental pentru toți cetățenii și, întrucât prețurile la energie au crescut în mod semnificativ în ultimii ani, consider că rolul cercetării și al tehnologiei în îmbunătățirea eficienței și în reducerea costurilor microgenerării este unul esenţial.Progresele lente în eliminarea discrepanțelor salariale între genuri au consecințe demografice, sociale, juridice și economice semnificative. De aceea, cred că reducerea inegalităților de gen, prin eliminarea diferențelor nejustificate de remunerare între femei și bărbați, va aduce beneficii nu numai pentru femei, ci și pentru întreaga societate și nu trebuie să fie considerată un cost, ci o investiție.Consider că se aduce o îmbunătățire importantă a politicii de vize a UE, în sensul că regula reciprocității va fi cu adevărat executorie, creând astfel o solidaritate de facto atât în interiorul Uniunii, cât și în relațiile cu partenerii săi. Peste 100 de milioane de cetățeni din 6 state membre ar putea beneficia în mod direct și imediat de noile reguli de viză. Este un pas necesar spre sfârșitul regimului de vize pentru SUA și Canada pentru concetățenii noștri din România, Bulgaria, Republica Cehă, Polonia, Cipru și Croația.Deoarece sectoarele creative și culturale (SCC), prin favorizarea răspândirii inovării în cadrul celorlalte sectoare, joacă un rol major în dezvoltarea economică și socială a Uniunii consider că trebuie să se dezvolte în continuare studii și să se colecteze date privind rolul economic și social al SCC, în special ca element predominant la nivelul mai multor sectoare economice.Deoarece UE recunoaște libertatea de asociere și dreptul la negocieri colective ca drepturi fundamentale, consider că partenerii sociali trebuie să facă schimburi de experiență în domeniul acordurilor transnaționale de întreprindere.Consider că criza economică nu ar trebui să servească drept scuză pentru a submina politicile de prevenire a riscului ocupațional.Consider că parteneriatul dintre autorităţile centrale şi autorităţile regionale şi locale este esenţial pentru stabilirea priorităţilor şi asigurarea cofinanţării necesare pentru punerea în aplicare a programelor susţinute prin fondurile structurale. Aceste parteneriate vor asigura un rol important în atingerea obiectivelor Europa 2020 privind creşterea inteligentă, durabilă şi favorabilă incluziunii, dar trebuie avută în vedere necesitatea concentrării tematice asupra unui număr redus de priorităţi. În plus, susţin nevoia de flexibilitate care va permite statelor membre şi regiunilor să răspundă în modul cel mai eficient la obiectivele comune, respectând, în acelaşi timp, caracteristicile teritoriale, economice şi sociale, dar şi necesităţile regionale şi locale. Nu trebuie să uităm faptul că administraţiile regionale şi locale realizează 60% din investiţiile publice şi 38% din cheltuielile guvernamentale consolidate în materie de „afaceri economice” şi aici sunt incluse majoritatea cheltuielilor ce pot influenţa dezvoltarea regională, cum ar fi cele pentru comerţ şi locuri de muncă, agricultură, transporturi sau cercetare şi dezvoltare.Consider benefică extinderea utilizării instrumentelor financiare în cadrul politicii de coeziune la toate obiectivele tematice şi la toate fondurile structurale europene şi de investiţii, dar ar trebui ca BEI şi Comisia să propună noi măsuri de finanţare a investiţiilor pe termen lung ale autorităţilor locale şi regionale, inclusiv prin atragerea de capital privat.Consider că trebuie luate măsuri concrete de eliminare a genicidului şi cred că legislaţia în domeniu trebuie să apere dreptul femeilor de a avea acces la tehnologii şi servicii legitime de sănătate sexuală şi de sănătate a reproducerii. Guvernele ţărilor afectate de această problemă trebuie să îmbunătăţească accesul femeilor la îngrijiri de sănătate, educaţie, credite şi împrumuturi, proprietate, oportunităţi economice, eliminând în acest mod obstacolele persistente ce discriminează fetele şi femeile, implicit creând în cazul tuturor statelor şi guvernelor care se confruntă cu această infracţiune obligația de a promova şi proteja drepturile omului.Consider că fiecare stat membru trebuie să stabilească obiective şi standarde clare privind administrarea sistemelor sale de inspecţie şi de certificare, precum şi proceduri generale adecvate pentru evaluarea acestora, în măsura în care respectivele obiective şi standarde sunt atinse.Dezvoltarea armonioasă a tuturor regiunilor pe care Uniunea Europeană şi-o doreşte este strâns legată de existenţa unor structuri administrative eficiente, care să poată aplica eficient diferitele politici europene şi să poată gestiona corespunzător fondurile UE în baza unor strategii bine întemeiate şi orientate spre viitor, dar care trebuie să ţină cont şi de specificităţile regiunilor. Consider, însă, că îmbunătăţirea capacităţii administrative a regiunilor şi a structurilor de administraţie locale nu trebuie să ducă la crearea de noi mecanisme sau instituţii, ci ar trebui să se folosească mai eficient de procesele administrative existente, iar guvernarea electronică poate juca un rol fundamental în consolidarea capacităţilor, modernizarea administrativă şi o mai bună coordonare orizontală şi verticală între diferitele organisme la nivel naţional şi european.Crearea unui mediu mai bun pentru investitorii provenind din ţările Uniunii Europene în China şi reciproc, lucru ce vizează îmbunătăţirea accesului la piaţă, posibilitatea majorării nivelului fluxurilor de capital reciproce şi garantarea transparenţei în ceea ce priveşte administrarea societăţilor va fi benefică şi pentru creşterea preconizată a siguranţei juridice IMM-urilor din Europa pentru realizarea de investiţii în străinătate. Susţin propunerea raportorului privind necesitatea luării în consideraţie a poziţiei întreprinderilor mici şi mijlocii europene în timpul negocierilor (inclusiv prin implicarea noului Centru pentru IMM-uri din China, a serviciului de asistenţă pentru IMM-uri în materie de DPI şi a Camerei de Comerţ a UE în China), astfel încât acordul care urmează a fi încheiat să stimuleze internaţionalizarea IMM-urilor care doresc să acceseze piaţa celeilalte părţi.Vorbim de mult timp de mobilitatea persoanelor, dar una dintre componentele sale mobilitatea profesională rămâne scăzută, în ciuda existenţei unui cadru juridic european încă din anii ’70. Principala dificultate o reprezintă obţinerea recunoaşterii calificării celor care doresc să îşi exercite profesia într-un alt stat membru al Uniunii. Susţin deci poziţia raportoarei privind propunerea Comisiei referitoare la crearea cardului profesional, care va exista în paralel cu sistemul clasic, se bazează pe reţeaua IMI, procedură care va permite simplificarea demersurilor atât pentru profesionişti, cât şi pentru autorităţile competente şi garantarea unui nivel ridicat de siguranţă a informaţiilor transmise.Modernizarea normelor europene în vigoare referitoare la cerinţele de siguranţă şi performanţă de mediu pentru ambarcaţiunile destinate activităţilor de agrement şi sportive sau activităţilor de formare, cu sau fără echipaj, destinate utilizării pe mare sau pe căi navigabile interioare, este benefică câtă vreme numărul acestora a crescut constant la nivelul Uniunii, în ultimii ani. Susţin propunerile raportorului privind cerinţele de bază pe care trebuie să le îndeplinească aceste ambarcaţiuni, respectiv normele referitoare la stabilitate şi flotaţie, siguranţa motorului şi a părţii electrice, emisiile de gaze de eşapament şi emisiile sonore, precum şi cea privind includerea termenului de cinci ani, la capătul căruia statele membre UE trebuie să informeze Comisia Europeană cu privire la punerea în aplicare a dispoziţiilor directivei.Consider că UE trebuie să promoveze politicile de nediscriminare şi favorabile incluziunii şi operaţiunile de afaceri cu ţările afectate de sistemul de caste, incluzând şi acţiuni pozitive pentru persoanele afectate de acest sistem de pe piaţa muncii şi din sectorul privat.Consider că Parlamentul European trebuie să participe la supravegherea şi controlul democratic al implementării Deciziei Prüm prin includerea actualelor instrumente de cooperare poliţienească transfrontalieră adoptate în cadrul celui de-al treilea fost pilon (Decizia Prüm şi Iniţiativa suedeză) în cadrul juridic al Tratatului de la Lisabona. Pe de altă parte, susţin propunerea raportorului privind simplificarea utilizării instrumentelor şi a canalelor existente (cum ar fi utilizarea din oficiu a canalului Europol şi crearea unor puncte naţionale integrate de contact unice) pentru a îmbunătăţi schimbul transfrontalier de informaţii.Consider că acordul-cadru dintre Uniunea Europeană şi Iordania privind participarea acesteia la programele Uniunii va permite o mai bună cooperare între cele două părţi, prin programele derulate în cadrul Instrumentului european de vecinătate şi al altor instrumente financiare disponibile pentru acţiunea externă a Uniunii Europene. Această cooperare va permite intensificarea dialogului politic şi economic şi un sprijin adecvat pentru Iordania în vederea unor reforme pentru consolidarea democraţiei, responsabilităţii, transparenţei şi a justiţiei.Uniunea Europeană s-a implicat şi se implică puternic în sprijinirea autorităţilor locale din ţările partenere, pentru ca acestea să îşi consolideze guvernanţa şi să îşi îmbunătăţească rezultatele în materie de dezvoltare durabilă şi eradicare a sărăciei. Un element de bază este şi rămâne schimbul de experienţă între autorităţile locale din Uniune şi cele din ţările partenere, rolul esenţial al societăţii civile din ţările partenere, precum şi derularea unor parteneriate strategice cu asociaţii şi reţele naţionale, regionale şi internaţionale ale autorităţilor locale. Consider că este nevoie de asumarea unui angajament politic mai ferm din partea Uniunii, în vederea sprijinirii unui mediu favorabil pentru organizaţiile societăţii civile şi autorităţile locale şi pentru consolidarea capacităţii lor pentru integrarea acestor aspecte în politici şi în programe favorabile incluziunii şi eradicării sărăciei. Nu în ultimul rând, vreau să o felicit pe raportoare pentru abordarea avută în cadrul acestui raport.Provocările cu care se confruntă întreaga planetă la capitolul schimbări climatice impun acorduri internaţionale din ce în ce mai solide şi mai puternice în ceea ce priveşte colaborarea între ţări pe diferite paliere, pentru că nicio ţară nu poate reuşi singură. În plus, aceste acorduri internaţionale trebuie să fie susţinute la nivel naţional de politici care să fie asumate de toţi partenerii publici şi privaţi. Consider că este important ca toate ţările să colaboreze pentru stabilirea unor reguli clare privind destinaţia terenurilor, agricultura, biocarburanţii, zonele industriale sau de locuit şi schimbarea destinaţiei terenurilor, mai ales în cazul zonelor împădurite, care joacă un rol esenţial în procesul de reducere a emisiilor de carbon, dar şi de prevenire a inundaţiilor şi a alunecărilor de teren. Este important, totodată, ca Uniunea Europeană şi statele membre să continue procesul de dezvoltare a resurselor durabile de bioenergie, dar fără să fie afectate zonele agricole. Sper ca aceste lucruri să se afle pe foaia de parcurs a Conferinţei de la Varşovia.Existenţa şi derularea unor parteneriate strategice între autorităţile locale din ţările membre ale Uniunii Europene şi cele din ţările partenere, dar şi cu asociaţii şi reţele naţionale, regionale şi internaţionale ale autorităţilor locale va permite partenerilor UE din afara Uniunii să îşi consolideze guvernanţa şi să îşi îmbunătăţească rezultatele în materie de dezvoltare durabilă şi eradicare a sărăciei. Consider că este nevoie de asumarea unui angajament politic mai ferm din partea Uniunii Europene, în vederea sprijinirii unui mediu favorabil pentru organizaţiile societăţii civile şi autorităţile locale şi pentru consolidarea capacităţilor lor pentru integrarea acestor aspecte în politici şi în programare favorabile incluziunii şi eradicării sărăciei.Utilizarea unor metode statistice comune la nivel european trebuie să fie aplicată şi în domeniul demografic şi consider că va fi benefic pentru Europa ca evaluarea datelor la nivel european să ia în consideraţie bazele de date locale, regionale şi naţionale privind evoluţia demografică şi să existe un schimb permanent de bune practici între state, regiuni şi localităţi. Susţin propunerea Comisiei privind folosirea datelor obţinute pentru crearea de indicatori de diferite tipuri, inclusiv „indicele de vulnerabilitate demografică”, pentru a evidenţia care sunt regiunile europene cele mai expuse la schimbările demografice.Consider că stabilirea unui sistem de măsuri comerciale excepţionale în favoarea ţărilor şi teritoriilor participante sau legate de procesul de stabilizare şi de asociere pus în aplicare de către Uniunea Europeană este de bun augur.În calitate de reprezentant al Comisiei pentru agricultură şi dezvoltare rurală, vreau să subliniez necesitatea adoptării de măsuri pentru a soluţiona problema creditelor de angajament neplătite, ca o condiţie prealabilă necesară pentru a asigura demararea cu succes a noii perioade de programare 2014-2020, în special având în vedere nivelul redus de credite de plată destinate dezvoltării rurale în cadrul proiectului de buget 2014. Deşi bugetul destinat plăţilor directe şi măsurilor de piaţă din cadrul FEGA va fi majorat în 2014 cu 0,3 % faţă de 2013, atât pentru creditele de angajament, cât şi pentru cele de plată trebuie măsuri practice pentru a răspunde nevoilor în creştere legate de introducerea progresivă a plăţilor directe în cadrul UE-12 şi de crearea fondului pentru gestionarea crizelor în agricultură. Vreau să îmi exprim îngrijorarea privind aplicarea mecanismului de disciplină financiară, ceea ce înseamnă că, pentru un număr ridicat de fermieri din cadrul Uniunii, se va aplica o reducere de aproximativ 5 % la nivelul plăţilor directe aferente exerciţiului financiar 2014.Consider că statele membre trebuie să îşi concentreze eforturile în direcţia ameliorării siguranţei pacienţilor şi să pună în aplicare măsuri suplimentare, inclusiv stabilirea unor planuri de acţiune pentru combaterea infecţiilor asociate asistenţei medicale.Europa se confruntă cu provocări importante pe de o parte, nivelul şomajului în rândul tinerilor din Uniunea Europeană cu vârsta de sub 25 de ani a depăşit nivelul de 23 % în martie 2013, în timp ce peste 2 milioane de posturi rămân vacante din lipsă de candidaturi care să corespundă solicitărilor de pe piaţa forţei de muncă. Această situaţie este generată şi de faptul că multe posturi vacante necesită anumite competenţe care sunt deţinute pentru moment de un număr insuficient de tineri, dar şi pentru că cererea de persoane calificate în domenii precum ştiinţe, tehnologie, inginerie şi matematică nu poate fi satisfăcută. Ca atare, susţin propunerea raportoarei privind necesitatea instituirii de parteneriate între universităţi şi întreprinderi şi învăţarea la locul de muncă, precum şi elaborarea unor strategii mai bune de învăţare pe tot parcursul vieţii; pentru a putea identifica competenţele potrivite pentru contextul actual nu numai pentru studenţii şi tinerii care intră pe piaţa forţei de muncă, dar şi pentru alte persoane care au nevoie de recalificare pentru a-şi îmbunătăţi situaţia personală şi a evita excluderea socială.. Pentru ca Uniunea Europeană să îşi atingă obiectivele prevăzute prin programul „O viață bună, în limitele planetei noastre”, este importantă existenţa unui echilibru echitabil între necesitatea combaterii schimbărilor climatice şi programele pentru mediu. Este important, de asemenea, să păstrăm o relaţie echilibrată între om și natură, având în vedere presiunea exercitată asupra resurselor naturale, degradarea ecosistemelor, consumul de energie, poluarea, deșeurile, riscurile la adresa sănătății sau schimbările climatice. Consider, deci, că este nevoie să reconciliem, în jurul conceptului de dezvoltare durabilă, activitatea economică și protecția mediului. Prin noul său program de acțiune pentru mediu, Uniunea poate transmite un mesaj clar privind mediul către cetățenii săi și către restul lumii, contribuind la realizarea unei noi ordini ecologice europene în perspectiva anului 2020, care să genereze creștere „ecologică” și să creeze locuri de muncă.Consider că trebuie elaborată, până în 2020, o hartă digitală multi-rezoluție continuă a fundului mărilor și oceanelor europene, pentru îndeplinirea obiectivelor Strategiei Europa 2020.Pornind de la experienţa strategiilor regionale adoptate deja de Uniunea Europeană, Strategia pentru regiunea carpatică trebuie să aibă în vedere provocările comune, să îmbunătăţească funcţionalitatea structurilor existente, să vizeze mărirea coeziunii teritoriale, să permită o exploatare substanţială a potenţialului existent, să ţină cont de specificităţile regiunii, de tradiţiile locale şi regionale ale populaţiei. Consider că toate acestea nu pot fi acoperite de Strategia Dunării, ci trebuie să avem o nouă strategie specifică pentru Carpaţi. Cooperarea privind turismul, conservarea biodiversităţii, amenajarea teritoriului, agricultura, silvicultura, transporturile, industria, energia pot conduce la îmbunătăţirea calităţii vieţii în această zonă, dar şi la împiedicarea depopulării localităţilor din regiunea carpatică. Însă, pentru a putea vorbi de o strategie eficientă în regiunea Carpaţi, trebuie ca aceasta să aibă, începând din anul 2014, propria sa linie de finanţare din bugetul Uniunii Europene, care să îi permită elaborarea şi derularea proiectelor.Uniunea Europeană este şi doreşte să rămână un actor important în domeniul protecţiei mediului şi, ca atare, ar trebui să transmită un mesaj politic puternic către ţările terţe pentru a contribui la crearea unei guvernanțe internaționale în materie de mediu şi la combaterea schimbărilor climatice.Consider că este esenţială cooperarea la nivel regional, național și internațional pentru a dezvolta o abordare coerentă privind schimbările climatice care amenință capacitatea unui număr mare de regiuni de a-și asigura cantităţile de alimentele necesare populaţiei sale. Uniunea Europeană trebuie să promoveze dezvoltarea rurală, dezvoltarea durabilă, productivitatea sistemelor agricole și siguranța alimentară, în special în țările în curs de dezvoltare, pentru a reduce dependența lor de factori de producție pentru agricultură bazați pe combustibili fosili costisitori, fapt ce va permite îmbunătățirea traiului comunităților sărace din mediul rural. Nu trebuie să uităm că, producția de agrocarburanți pe bază de semințe oleaginoase, ulei de palmier, semințe de soia, semințe de rapiță, semințe de floarea soarelui, trestie de zahăr, sfeclă de zahăr și grâu ar putea duce la o cerere foarte mare de terenuri și pune în pericol persoanele din țările sărace a căror subzistență depinde de accesul la terenuri și la resursele naturale.Domnule președinte, susțin propunerea Comisiei Europene și a raportoarei privind modificarea structurii regulamentului, identificarea mai precisă a subprogramelor care corespund diferitelor sectoare ale educației și formării, definirea mai clară a obiectivelor specifice atribuite diferitelor subprograme, precum și inserarea unui program pentru sport. Consider că este important să fie consolidate legăturile între educație și inserție profesională, între educație și reducerea sărăciei, precum și învățarea pe tot parcursul vieții prin găsirea de soluții la problema șomajului, îndeosebi șomajul în rândul tinerilor, și a sărăciei, prin promovarea cetățeniei active și a îmbătrânirii active. Este nevoie totodată și de îmbunătățirea accesibilității programului, respectiv promovarea unei participări mai pronunțate a persoanelor cu nevoi speciale sau cu dificultăți din motive educaționale, sociale, de gen, fizice, psihologice, geografice, economice sau culturale.Dincolo de cooperarea economică și socială la nivelul autorităţilor publice, al societăţii civile sau al simplilor cetăţeni, spiritul european reprezintă motorul fundamental al comunității europene. Elementul de bază al programului „Europa pentru cetățeni (2014-2020)” trebuie să rămână sensibilizarea publicului cu privire la memoria istorică, la istoria comună, la identitatea şi valorile comune ale Uniunii, precum şi la diversitatea culturală și lingvistică și la bunăstarea cetățenilor săi. Consider benefică instituirea unui dialog constant atât la fața locului, cât și online cu beneficiarii programului, simpli cetățeni şi experți, prin organizarea de dezbateri privind aspecte legate de cetățenie, precum şi prin înființarea de rețele de cooperare transfrontaliere şi internaționale și punerea lor în practică, pentru că proiectul european și dezvoltarea Europei joacă un rol important în depășirea crizei și în încadrarea Europei pe o traiectorie a dezvoltării durabile.Includerea dimensiunii culturale în politicile europene este benefică pentru asigurarea păstrării unității europene în diversitate, pluralismului, democrației şi conviețuirii pașnice, dar şi pentru consolidarea modelului social european, inovare, dezvoltarea durabilă şi dialogul intercultural. Nu trebuie să uităm că procentul contribuţiei sectoarelor culturale și creative la PIB-ul European este de 2,6% şi există mai mult de 5 milioane de locuri de muncă în domeniu, cu tendință de creștere, ceea ce nu poate decât să ne bucure în actualul context al crizei economice. Susţin propunerea raportorului privind consolidarea cooperării transnaționale şi promovarea unor platforme digitale, crearea unor rețele mai structurate, o mai bună cooperare a operatorilor cu universitățile și instituțiile culturale în domeniul educației culturale, media și digitale, precum și în cel al educației cinematografice.Programul „Erasmus pentru toţi” îşi propune să contribuie la realizarea obiectivelor Strategiei Europa 2020 și ale cadrului strategic pentru educație și formare profesională în 2020. Consider că este important să fie consolidate legăturile între educație și inserție profesională, între educație și reducerea sărăciei, precum şi învățarea pe tot parcursul vieții, prin găsirea de soluții la problema șomajului (îndeosebi a șomajului în rândul tinerilor) și a sărăciei, prin promovarea cetățeniei active și a îmbătrânirii active. Este nevoie totodată şi de îmbunătățirea accesibilității la program, respectiv promovarea unei participări mai pronunțate a persoanelor cu nevoi speciale sau cu dificultăți din motive educaționale, sociale, de gen, fizice, psihologice, geografice, economice și culturale.Mulțumesc, domnule președinte. Fondul de coeziune în noua programare financiară acordă atenție susținerii proiectelor din domeniul mediului și al rețelelor transeuropene din sfera infrastructurilor de transport. Acestea reprezintă priorități importante pentru noile state membre, inclusiv România. Sunt vizate promovarea investițiilor pentru prevenirea unor riscuri specifice, dezvoltarea sistemelor de management al dezastrelor, inclusiv a sistemelor transfrontaliere de management, în special cu țările terțe. Salut integrarea amendamentelor care susțin acordarea de sprijin pentru eficiența energetică și utilizarea energiei regenerabile în sectorul locuințelor private, nu doar la nivelul clădirilor publice, ceea ce reprezintă o modalitate de realizare a obiectivelor Strategiei Europa 2020. Modificări importante sunt și în domeniul investițiilor în sectorul apei și al deșeurilor, în dezvoltarea urbană sau rurală. Toate acestea însă trebuie dublate de un buget corespunzător pentru a putea combate disparitățile între statele membre.Europa doreşte să îşi păstreze poziţia de lider industrial. Prin al doilea pilon al programului Orizont 2020, va putea fi evitată o penurie de competențe în domeniul nuclear. Susţin poziţia raportorului, care propune, în cadrul amendamentelor depuse, lansarea unor măsuri de îmbunătățire a condițiilor de lucru ale cercetătorilor pentru a evita riscul exodului de materie cenușie. Un rol important în atragerea și menținerea unei cercetări de excelență în Europa îl are şi îl va avea Consiliul European pentru Cercetare (CEC), dar, pentru atingerea obiectivelor, este nevoie să i se acorde acestuia recunoașterea cuvenită şi un buget adecvat.Riscurile nucleare sunt inerente oricărui reactor din orice ţară a Uniunii Europene sau din afara ei, dovada în acest sens fiind accidentul de la Cernobîl, din 1986, şi cel de la Fukushima, din 2011. Ca atare, consider că Europa trebuie să continue eforturile în direcția sporirii securității nucleare, în colaborare cu alte ţări de pe alte continente şi cu alte structuri profesionale. Acest lucru va fi benefic pentru a atinge cele mai înalte standarde de securitate nucleară, câtă vreme centralele nucleare existente rămân în funcțiune și se construiesc altele noi.Europa trebuie să pună în aplicare o politică industrială adecvată, care să permită participarea unui număr cât mai mare de societăţi comerciale industriale, inclusiv întreprinderi mici și mijlocii, pentru a încuraja concurența, pentru a pregăti sistemul european pentru era fuziunii, dar şi pentru a permite acestora o dezvoltare adecvată, precum și dezvoltarea de soluții și echipamente standard fiabile. Consider totodată că este necesar ca Europa să ia măsuri pentru a sprijini formarea și educația în domeniul științei și al tehnologiei de fuziune pentru a dispune ulterior de forța de muncă calificată și cu experiență necesară, dar şi implicarea mai puternică a oamenilor de știință pentru a obţine rezultatele scontate în domeniul fuziunii.Sunt de acord cu obiectivul general de eliminare din toate instrumentele legislative, până la încheierea celei de-a șaptea legislaturi a Parlamentului (iunie 2014), a tuturor dispozițiilor referitoare la procedura de reglementare cu control și, de asemenea, cu propunerea Comisiei de simplificare a Sistemului Statistic European.Libera circulaţie a pasagerilor şi bunurilor în UE nu ar fi posibilă fără rețeaua transeuropeană de transport (TEN-T), jumătate din transportul de persoane şi de marfă fiind realizat prin intermediul mijloacelor de transport din reţea. Având o contribuţie semnificativă la capitolul coeziune economică, socială și teritorială și la crearea de locuri de muncă, dezvoltarea TEN-T presupune accesul la reţelele naţionale de transport şi interconectarea şi interoperabilitatea acestora. Ca atare, este benefică pentru Europa stabilirea unei metodologii cu criterii comune pentru întreaga rețea și pentru toate modurile sale de transport. Totodată, este importantă promovarea planificării strategice pentru integrarea în egală măsură a tuturor regiunilor, luând în considerare nevoile lor de transport, care trebuie să fie corelate cu dimensiunea europeană cu scopul de a evita blocajele şi a realiza legăturile transfrontaliere care lipsesc.Susţin opinia raportorilor privind necesitatea unei viziuni la nivelul Uniunii Europene privind existenţa unui coridor pe distanță lungă care să depășească frontierele naționale. În prezent, există o serie de obstacolele (tehnice, administrative și de infrastructură) pentru realizarea unui transport fluid, interoperabil și intermodal şi acestea au efecte negative asupra concurenței din Europa, prin majorarea costurilor și scăderea fiabilității lanțului logistic. În plus, sunt afectate țările mai periferice, ceea ce determină discrepanţe în ceea ce priveşte coeziunea teritorială din UE, iar proiectele din secțiunile transfrontaliere sunt neglijate.Mulțumesc, domnule președinte. Vreau să salut munca depusă de raportori, puterea de negociere de care au dat dovadă și întregul drum parcurs până la un acord final. Chiar dacă politica agricolă comună 2014-2020 nu este ceea ce ne-am fi dorit 100% cu toții, cred că este un pas important pentru reducerea inegalităților între statele membre, o politică mai justă, mai corectă, mai atentă față de mediu, favorabilă fermelor mici și mijlocii, pentru susținerea tinerilor fermieri și favorabilă organizațiilor de producători. Consider importantă flexibilitatea dintre cei doi piloni, posibilitatea de transfer de 25% din pilonul II către pilonul I pentru statele membre care primesc mai puțin de 90% din media europeană și posibilitatea implementării subvențiilor din fonduri proprii, care vor conduce la estomparea decalajelor. Susțin pachetul privind politica agricolă comună și cred că trebuie să dăm dovadă de responsabilitate, printr-un vot pozitiv.Consider că în vederea sprijinirii sectorului agricol în cazul unor crize majore care afectează producția sau distribuția agricolă ar trebui stabilită o rezervă pentru situațiile de criză.Salut şi susţin propunerea raportoarelor privind un obiectiv clar de a ajunge la o proporție de 40% a sexului subreprezentat în funcțiile de administrator neexecutiv în toate societățile cotate la bursă până în 2020, respectiv în societățile de stat cotate, până în 2018, pentru a promova echilibrul de gen în consiliile de administrație ale tuturor societăților cotate. Acest lucru va oferi femeilor posibilități mai mari de a-și asuma poziții de lider decizional și de a contribui prin abilitățile lor la creșterea performanțelor economice ale societăților. Este benefică totodată ideea de a introduce o serie de sancţiuni în cazul nerespectării acestor prevederi.Este benefic faptul că noile prevederi privind Grupările europene de cooperare teritorială (GECT) vor fi deschise tuturor întreprinderilor publice care furnizează servicii publice (servicii economice de interes general), inclusiv celor reglementate de dreptul privat. Acest fapt va facilita și stimula cooperarea teritorială în domenii precum transportul public, furnizarea de energie și apă, sănătate, educație și formarea profesională. Salut totodată faptul că s-a propus și aprobat o definiție clară, precisă și mai cuprinzătoare a participării țărilor terțe. Astfel, ţările terțe din vecinătatea UE vor putea deveni membre ale GECT, indiferent de implicarea sau neimplicarea unor parteneri dintr-unul sau mai multe state membre.Salut faptul că prevederile Fondului de coeziune va permite dezvoltarea proiectelor de transport în cadrul mecanismului Conectarea Europei aparţinând țărilor care primesc sprijin prin Fondul de coeziune, pentru că ele vor contribui la libera circulaţie a cetăţenilor şi mărfurilor în cadrul Uniunii. Salut totodată faptul că Parlamentul a adoptat amendamentele care vizează acordarea de sprijin pentru eficiența energetică și pentru utilizarea energiei regenerabile în sectorul locuințelor private, nu doar la nivelul clădirilor publice sau cu altă destinaţie, fapt care reprezintă cea mai rentabilă modalitate de a realiza obiectivele Strategiei Europa 2020.FEDER contribuie la promovarea stabilității sociale și economice în regiunile transfrontaliere, în special prin acțiuni menite să promoveze coeziunea între comunități. Consider, deci, benefică propunerea privind valorificarea potențialului neexploatat în zona de frontieră, precum şi dezvoltarea schimburilor culturale, integrarea piețelor muncii transfrontaliere, sprijinul pentru rețelele de transport sustenabile transfrontaliere şi, mai ales, încurajarea turismului transfrontalier sustenabil în strânsă corelaţie cu îmbunătățirea infrastructurii turistice. Pe de altă parte, susţin propunerea privind dezvoltarea grupurilor de cercetare și inovare transfrontaliere, cooperarea dintre universități sau centre de sănătate și dezvoltarea unor proiecte specifice în sectorul turismului şi comerţului echitabil. Toate acestea vor consolida, în final, procesul de cooperare pentru dezvoltarea armonioasă generală a Uniunii.Consider că introducerea unei concentrări tematice și consolidarea dimensiunii urbane sunt două elemente importante vizate de propunerea Comisiei privind regulamentul FEDER 2014-2020. Astfel, concentrarea tematică va favoriza identificarea unui număr limitat de obiective tematice, ce se vor regăsi ulterior în priorități de investiții, cu scopul de a contribui la realizarea obiectivelor Strategiei Europa 2020. Pe de altă parte, includerea dimensiunii urbane consolidate va sprijini alocarea unei părți de 5% din resursele FEDER pentru gestionare orașelor şi derularea de acțiuni inovatoare în domeniul dezvoltării urbane durabile. În plus, va fi asigurată flexibilitate pentru o mai bună adaptare a sprijinului FEDER pentru nevoile regiunilor europene.Salut decizia de simplificare a procedurilor privind Fondul social european şi cea de alocare de fonduri europene în conformitate cu prioritățile Strategiei Europa 2020 şi pentru realizarea unor obiective precum integrarea socială prin ocuparea forței de muncă, ridicarea nivelului calificării şi ridicarea nivelului ocupării forței de muncă. Susţin totodată ideea de a se acorda sprijin tinerilor, deoarece, la nivelul Uniunii, 21% dintre aceștia sunt șomeri, iar numeroși alți tineri părăsesc sistemele de formare fără calificare. Ca atare, FSE rămâne instrumentul de integrare socială prin integrare profesională, printr-o abordare integrată care sprijină parcursurile personalizate sau generale în vederea atingerii obiectivului creării unui număr maxim de locuri de muncă de calitate. În plus, trebuie susținută incluziunea socială a persoanelor aflate în șomaj, prin asigurarea accesului la resurse și la servicii corespunzătoare pentru toți.Europa se confruntă în prezent cu o criză care atinge domeniul economic, financiar, social și demografic, cu efecte asupra politicilor energetice, transporturilor și logisticii. Aceste provocări pot fi văzute și ca oportunități pentru Europa, iar reforma politicii de coeziune pentru perioada 2014-2020 îşi poate aduce o contribuţie importantă la asigurarea unei refaceri economice durabile și promovarea competitivității, creșterea economică și crearea de locuri de muncă în toate regiunile. Acesta este motivul pentru care, în contextul de după 2013, fondurile structurale și de investiții europene (415 miliarde) rămân instrumentele de investiții cele mai efective și eficiente în Cadrul financiar multianual pentru crearea de creștere economică și locuri de muncă și pentru reducerea presiunii exercitate asupra bugetelor naționale.Dialogul politic bilateral și cooperarea economică între Uniunea Europeană şi Iordania se dezvoltă în cadrul politicii europene de vecinătate (PEV), cel mai recent plan de acţiune vizând perioada până în 2015 şi în baza extinderii perimetrului cooperării dintre cele două părți, având în vedere că, în 2010, UE a acordat Iordaniei statutul de „parteneriat avansat”, care implică extinderea perimetrului cooperării. Prin poziția sa geografică, Iordania este o țară cu o importanță strategică pentru stabilitatea și securitatea din Orientul Mijlociu, fiind deci vulnerabilă în fața șocurilor externe, atât politice cât și economice. Prin urmare, este importantă oferirea unui sprijin corespunzător Iordaniei și consolidarea dialogului politic și economic dintre Uniune și Iordania.Având în vedere eforturile deosebite, necesare pentru a aborda problema șomajului, în special a șomajului în rândul tinerilor, a sărăciei și a excluziunii sociale, în special în contextul crizei economice actuale, este benefică alocarea unui credit de 150 de milioane de euro la angajamentele FSE pentru 2013 prevăzute pentru Franța, Italia și Spania, prin intermediul instrumentului de flexibilitate și al marjei disponibile din cadrul bugetului 2013. Decizia ia în considerare şi capacitatea de absorbție a statelor membre în cauză pentru cele două obiective ale fondurilor: obiectivul de convergență și obiectivul privind competitivitatea regională și ocuparea forței de muncă.Într-o Europă diversă şi deschisă tuturor cetăţenilor săi, este esenţial ca toate acțiunile de informare și comunicare referitoare la Orizont 2020, inclusiv comunicarea cu privire la proiectele finanțate și rezultatele acestora, să fie accesibile în formate adecvate tuturor persoanelor, accesibilitatea incluzând caractere mărite, scriere Braille, text ușor de citit, format audio, video și electronic. Pe de altă parte, va fi benefic pentru Europa o creştere a participării întreprinderilor mici şi mijlocii la programul Orizont 2020, având în vedere ponderea acestora în economia europeană. IMM-urile pot fi principiul activ pentru o creștere economică verde și sustenabilă. Pe de altă parte, creșterea eficienței surselor de energie regenerabile poate să facă acest domeniu mai atractiv din punct de vedere economic, combătând în același timp schimbările climatice, scăzând dependența noastră de combustibilii fosili și promovând o economie cu emisii reduse de carbon. Consider că Orizont 2020 este un program-cheie care ar putea contribui la reducerea și mai mult a emisiilor de gaze și de particule dăunătoare pentru mediu și pentru sănătate, fără a fi o povară pentru industrii sau pentru statele membre.Consider benefică decizia de creștere temporară a plafoanelor de cofinanțare pentru proiectele susţinute financiar de Uniunea Europeană, ceea ce va reduce presiunea asupra bugetelor naționale și va facilita concentrarea fondurilor asupra realizării proiectelor pe teren. Criza prelungită face ca numeroase state membre să se confrunte cu un deficit public general de peste 3% din PIB, ceea ce duce la lansarea „procedurii de deficit excesiv”(PDE), iar deteriorarea deseori gravă a situației lor economice și bugetare duce la dificultăți considerabile în cofinanțarea proiectelor.Consider că sunt necesare dispoziții tranzitorii pentru a stabili modalitățile tehnice care să permită o adaptare fără probleme la noile condiții, asigurându-se totodată continuitatea diferitelor posibilități de finanțare în cadrul PAC. Pentru plățile directe, statele membre, agenții plătitori și fermierii trebuie să aibă suficient timp, să se pregătească bine și să fie informați la timp cu privire la detaliile reformei.Consider că pentru a garanta aplicarea corectă a ajustărilor plăților directe în ceea ce privește disciplina financiară ar trebui să i se delege Comisiei competența de a adopta anumite acte referitoare la normele privind baza de calcul a reducerilor pe care statele membre urmează să le aplice fermierilor ca urmare a aplicării disciplinei financiare.Consider că standardele de comercializare ar trebui, în principiu, să se aplice tuturor produselor agricole vizate comercializate în Uniune.Consider că ar trebui instituit un sistem electronic de informare pentru a se asigura un schimb eficient și sigur de date de interes comun, precum și pentru a se înregistra, păstra și gestiona informațiile esențiale și a se raporta cu privire la monitorizare și la evaluare.Salut decizia UE de mobilizare a Fondului de solidaritate pentru combaterea efectelor unor fenomene naturale de secetă şi inundaţii din România, Germania, Austria și Republica Cehă, dar şi faptul că s-a apelat la o procedură simplificată de discuții trilaterale pentru a se adopta cât mai repede actul normativ privind mobilizarea fondului. Mă bucur totodată că, la procesul de decizie a fost implicată Comisia pentru dezvoltare regională (REGI), din care fac parte, tocmai pentru ca deputaţii europeni din REGI să poată lua parte la procesul de decizie pentru a oferi un sprijin și o contribuție constructive la execuția Fondului de solidaritate al UE. Suma totală alocată este de peste 400 milioane de euro şi banii sunt destinaţi combaterii efectelor unor fenomene naturale de secetă şi inundaţii din România, Germania, Austria și Republica Cehă.Principalele mijloace pentru a progresa către o economie bazată pe cunoaștere, de care dispune Strategia Europa 2020, și care îi vor permite acesteia garantarea unei creșteri mai echilibrate, diversificate și sustenabile, sunt cercetarea și inovarea. Fără să garantăm stabilitatea sistemelor de cercetare și inovare în privința resurselor economice și umane, modelul economic susținut de Strategia Europa 2020, bazat pe niveluri ridicate de ocupare a forței de muncă, de productivitate și de coeziune socială, riscă să eşueze. Ca atare, susțin propunerea raportoarei ca finanțarea politicii comunitare în domeniul cercetării și inovării să fie mărită, respectiv bugetul Orizont 2020 trebuie să fie dublu față de bugetul celui de-al șaptelea program-cadru.Susţin propunerea raportorului ca indicatorii propuși privind șomajul în rândul tinerilor să includă, în mod voluntar, tinerii până la vârsta de 30 de ani, astfel cum prevede garanția pentru tineret, precum şi includerea unor indicatori suplimentari în tabloul de bord, în special a unui indice privind nivelul de sărăcie în rândul copiilor și a unui indice privind locurile de muncă decente, pentru a permite o evaluare adecvată a situației sociale în UE.Susţin propunerea ca relansarea spiritului de antreprenoriat în Europa să fie corelată cu activitățile Comisiei în domeniul politicii industriale şi eforturile coordonate de îmbunătățire a culturii antreprenoriale în Europa. Statisticile europene arată că numărul cetățenilor UE care iau în considerare posibilitatea de a lucra independent în contextul actual de nesiguranță economică este în scădere. Ca atare, Europa trebuie să exploreze toate posibilitățile de a adopta măsuri și obiective specifice pentru ca antreprenoriatul să devină din nou atractiv, inclusiv pentru salariații cu calificare și experiență profesională și îndeosebi în sectoarele de importanță strategică pentru Uniune.Consider că Comisia ar trebui să propună o metodă de monitorizare a succesului pe termen lung al proiectelor, în special în domeniul naturii și biodiversității.Consider că trebuie să se ofere partenerilor sociali și organizațiilor societății civile la nivelul Uniunii și al statelor membre sprijin financiar pentru proiectele legate de egalitatea de gen și pentru cercetarea în domeniul ocupării forței de muncă și al incluziunii sociale.Consider că programul pentru competitivitatea întreprinderilor și întreprinderile mici și mijlocii trebuie să acorde mai multă atenție întreprinderilor implicate în activități de artizanat şi microîntreprinderilor, cu accent pe tinerii antreprenori, noii și potențialii antreprenori și, mai ales, femeile-antreprenor. Pentru un schimb eficient de experienţă şi folosirea cunoştinţelor acumulate de persoanele aflate la final de carieră, programul ar trebui să încurajeze, de asemenea, cetățenii în vârstă să devină și să rămână antreprenori, precum și să promoveze transferul de întreprinderi, întreprinderile rezultate prin sciziune (întreprinderile de tip spin-off) și dreptul la o a doua șansă pentru antreprenori.Ocuparea forței de muncă și crearea unei valori adăugate, alături de dezvoltarea capacității de inovare, în vederea furnizării de soluții sustenabile și eficiente pentru provocările societale, precum cele identificate în Orizont 2020, sunt mijloacele de care dispune UE şi pe care trebuie să le utilizeze pentru a ieși din multiplele tipuri de criză cu care se confruntă în prezent. Înfiinţarea Institutului European de Inovare și Tehnologie (EIT) reprezintă prima încercare a UE de a integra aceste trei laturi ale triunghiului cunoașterii (învățământ superior, cercetare și inovare), ceea ce va permite promovarea unei interacțiuni mai eficiente între universități, centre de cercetare și întreprinderi, cu scopul de a diminua decalajele existente între activitățile de cercetare, de educație și de antreprenoriat.Consider că Europa trebuie să îşi îmbunătățească cooperarea strategică transfrontalieră - între ţări, sectoare şi discipline - pentru a crea suficientă masă critică în triunghiul cunoaşterii, cu scopul de a contribui la realizarea obiectivelor strategiei Europa 2020. Nu trebuie să uităm faptul că, deşi excelează în domeniul învăţământului superior, în cercetare şi inovare, aceasta este în continuare mult prea des fragmentată. Ca atare, EIT va contribui la accelerarea educaţiei, a cercetării şi a inovării pentru a putea asigura o integrare mai accentuată a componentelor triunghiului cunoaşterii, va consolida cooperarea dintre sistemele educaţionale, cercetare şi mediul de afaceri, dar şi dezvoltarea programelor şcolare şi de doctorat noi, cu implicarea tuturor actorilor importanţi în contextul globalizării şi al digitalizării economiei. EIT va contribui la realizarea unui model economic sustenabil şi competitiv, cât şi de generare şi de menţinere a viitoarelor locuri de muncă.Susţin propunerea raportorului privind instituirea unui set unic clar de norme comune pentru practicile contabile uzuale ale beneficiarilor programelor ce se vor derula sub egida Orizont 2020, cu scopul de a obține o reducere a sarcinilor administrative și a riscului de eroare pentru toți participanții. Deși flexibilitatea este necesară pentru unele organisme de finanțare, majoritatea participanților ar beneficia de un set clar de norme fiabile. Reintroducerea unui acord-model de grant ca punct de referință standard pentru toate acordurile de grant, clarificarea unei serii de definiții și dispoziții și includerea unui nou titlu „dispoziții specifice” care să conțină articole dedicate privind premiile, achizițiile publice, instrumentele financiare, instrumentul pentru IMM-uri, parteneriatele public-privat și parteneriatele public-public reprezintă propuneri care vizează consolidarea ideii de „set unic de norme”.Având în vedere că Uniunea Europeană are la bază valorile respectării demnității umane, a libertății, a democrației, a egalității, a statului de drept și ale respectării drepturilor omului și libertăților fundamentale și având în vedere că aceste valori sunt comune statelor membre într-o societate caracterizată prin pluralism, nediscriminare, toleranță, justiție, solidaritate și egalitate între femei și bărbați, consider că toate persoanele au dreptul de a beneficia în cadrul Uniunii de drepturile care le sunt conferite prin Tratatul privind funcționarea Uniunii Europene (TFUE) și prin Tratatul privind Uniunea Europeană (TUE).O prioritate a Strategiei Europa 2020 este realizarea unor investiţii pentru dezvoltarea competențelor, combaterea sărăciei, modernizarea sistemelor de formare și de protecție socială în vederea asigurării unei creșteri favorabile incluziunii. Pe de altă parte, crearea de noi locuri de muncă pe tot teritoriul Uniunii și elaborarea unor politici ferme de sprijinire a cetățenilor europeni pentru a anticipa și gestiona schimbările va permite totodată combaterea efectelor globalizării. Soluţia adoptată de UE este tocmai Fond european de ajustare la globalizare FEG, care îşi propune să demonstreze solidaritatea Uniunii și sprijinul față de lucrătorii concediați ca urmare a schimbărilor structurale majore din cadrul modelelor comerciale mondiale cauzate de globalizare. Consider benefică propunerea privind majorarea ratei de cofinanțare la 65% pentru anumite state membre, având în vedere că, nivelul de 50% s-a dovedit a fi un impediment pentru o utilizare mai mare şi mai adecvată a fondului. În plus, este important să fie imbunătăţită cooperarea dintre UE şi statele membre pentru a scurta termenul de intervenţie pentru a obţine un răspuns mai rapid la concedierile planificate sau anunțate și a aplica măsurile imediat ce sunt depuse cererile pentru accesarea fondului.Consider că voluntariatul are un impact imediat asupra societății, deoarece promovează solidaritatea între generații și sprijină îmbătrânirea activă și participarea civică de-a lungul întregii vieți, contribuind astfel la îndeplinirea obiectivului de incluziune socială.Într-o lume tot mai globalizată, Europa trebuie să promoveze politici industriale europene noi, în care o componentă importantă este o industrie a autovehiculelor durabilă. Aceasta poate și trebuie să joace un rol central în cadrul economiei europene. Pentru aceasta însă este nevoie ca statele membre să realizeze reforme structurale adecvate. O coordonare a acestor reforme va determina sporirea competitivității, de exemplu, prin acordarea de sprijin cercetării și inovării, consolidării competențelor, reconversiei profesionale, reducerii costurilor indirecte, îmbunătățirii flexibilității forței de muncă prin dialogul social, precum și reducerii birocrației și a termenelor de efectuare a plăților.Sărăcia extremă, inegalitatea de gen și discriminarea internă expun femeile rome la un risc mai ridicat de trafic, prostituție, violență casnică și exploatare, creând totodată obstacole pentru accesul la protecție. Consider că principiile referitoare la sensibilizarea cu privire la aspectele de gen și situația vulnerabilă a femeilor de etnie romă trebuie abordate şi puse în practică de factorii de decizie europeni și naționali.Consider că această modificare ar trebui să ia în considerare necesitatea de a reglementa furnizarea de informații privind tipurile de unelte, în ceea ce privește produsele obținute din capturarea speciilor sălbatice de pește.Consider că Uniunea și statele membre trebuie să își coordoneze programele de sprijin respective, în vederea creșterii eficacității și a eficienței în asigurarea sprijinului și a dialogului în materie de politici, în conformitate cu principiile stabilite privind consolidarea coordonării operaționale și pentru armonizarea politicilor și a procedurilor.Consider că obiectivele fundamentale ale politicii din domeniul pescuitului sunt respectate.Consider că extinderea UE este un factor pozitiv pentru membrii Organizației Mondiale a Comerțului (OMC), iar un război comercial între membrii OMC nu ar fi în interesul nimănui, în special în contextul actual al recesiunii economice mondiale.Consider că această Convenție este un instrument important pentru protecția lucrătorilor, a mediului și a societății, în general, în vederea asigurării sănătății și a securității la locul de muncă.Salut decizia privind liberalizarea importurilor de vin din Republica Moldova în Uniunea Europeană, care vor putea fi astfel exportate în cantități nelimitate în Uniunea Europeană începând cu 1 ianuarie 2014, mai ales că 45,7% din totalul exporturilor Republicii Moldova au ca destinație UE. Pe de altă parte, este important faptul că adoptarea acestui raport are loc la scurt timp de la semnarea Acordului de asociere cu UE, acord care creează premisele necesare pentru diversificarea piețelor de desfacere a producătorilor moldoveni. În plus, implementarea prevederilor Acordului de asociere cu UE va apropia Republica Moldova de valorile europene și va facilita integrarea economică și asocierea politică a acesteia în spațiul comunitar.Consider că trebuie să se colecteze statistici detaliate, fiabile și diferențiate pe gen și pentru studii specifice cu privire la situația reală cu care se confruntă persoanele cu handicap, acest lucru fiind absolut necesar pentru proiectarea unor politici eficiente pentru a aborda intersecționalitatea dintre gen, handicap și violență.Consider că investițiile în măsuri de reducere a riscurilor de dezastre înainte de producerea acestora sunt cu mult mai rentabile decât finanțarea răspunsului după producerea unui dezastru, de aceea susțin că o gestionare eficace a răspunsului în caz de dezastre trebuie să ia în considerare stabilirea unui cadru care permite mobilizarea imediată a tuturor resurselor necesare.Deoarece există dezavantaje semnificative grave la nivelul costurilor asociate cu producția de lapte din zonele montane și având în vedere constrângerile suplimentare, în special restricțiile de utilizare a terenurilor, consider că agricultorilor trebuie să li se garanteze activități profitabile și viabile din punct de vedere economic, după expirarea sistemului de cote.Consider că protocolul conține un acord-cadru privind principiile generale de participare a Armeniei la programele Uniunii Europene.. Consider că prezentul regulament trebuie să stabilească, pentru întreaga durată a instrumentului, un pachet financiar care să constituie referința principală pentru autoritatea bugetară în cadrul procedurii bugetare anuale.Consider necesară adoptarea de către statele semnatare a unor măsuri urmărind respectarea, promovarea și conștientizarea principiilor și drepturilor fundamentale în domeniul muncii (libertatea de asociere și sindicalizare, recunoașterea dreptului la negocieri colective, eliminarea tuturor formelor de muncă forțată sau obligatorie, abolirea efectivă a muncii copiilor și eliminarea discriminării în raport cu ocuparea forței de muncă).Consider că politica de mediu bazată pe economia de piață poate deveni motorul creșterii economice și al ocupării forței de muncă în toate ramurile economiei şi cred că un set de condiții-cadru previzibile și favorabile investițiilor reprezintă baza care va permite întreprinderilor inovatoare să profite pe deplin de aceste oportunități, în beneficiul mediului și al lucrătorilor.Consider că dezvoltarea infrastructurilor ecologice trebuie să fie sprijinită de date solide și cunoștințe aprofundate și încurajez Comisia, în colaborare cu Agenția Europeană de Mediu, statele membre și alte părți interesate, să se asigure că Uniunea își consolidează capacitatea în ceea ce privește cartografierea și evaluarea ecosistemelor și a serviciilor ecosistemice asociate și că aceste informații și cunoștințe sunt luate în considerare în mod corespunzător, inclusiv în planificarea și realizarea proiectelor cofinanțate de UE.Consider că Președintele Consiliului European și Înaltul Reprezentant al Uniunii pentru Afaceri Externe și Politica de Securitate trebuie să fie invitați, împreună cu Președintele Comisiei, să participe o dată pe an la o dezbatere generală privind situația internă și externă a Uniunii.Consider că sprijinul clar al statelor membre în favoarea respectivelor domenii strategice identificate va asigura securitatea juridică și previzibilitatea pentru investițiile actorilor publici și privați, care vor avea un efect de pârghie asupra tuturor politicilor sectoriale legate de spațiul maritim și costier.Domnule președinte, promovarea competitivității Uniunii Europene la nivel internațional este un proces complex, iar cooperarea regională este un element important, care poate și trebuie să constituie un avantaj, datorită transferului de cunoștințe și tehnologie. Aceste transferuri sunt benefice atât pentru Uniunea Europeană, în ansamblul ei, cât și pentru regiunile respective, iar strategiile de specializare regionale, precum și cea care vizează crearea unei rețele a centrelor de excelență pot contribui la o mai bună participare a universităților, a centrelor de cercetare și inovare, a întreprinderilor, precum și a societății civile, dar și la atragerea de investiții în sectorul privat. Nu trebuie să uităm faptul că în regiunile frontaliere există deseori aceleași provocări de ambele părți ale frontierei, datorită caracteristicilor teritoriale comune și, ca atare, statele membre, autoritățile locale și regionale ar trebui să colaboreze mai strâns, pentru a elabora strategii de specializare inteligentă transfrontalieră.Domnule președinte, sunt ferm convinsă că nu suntem nici pe departe în situația în care libertatea de gândire sau de exprimare ar putea fi într-un fel limitată. Adevărul și corectitudinea afirmațiilor nu se pot îngrădi, așa cum orice lege este continuu în procesul de îmbunătățire. Este absolut necesar ca orice prevederi care ar aduce grave agresiuni la adresa libertății presei și a libertății de exprimare, în general, să nu se regăsească în legislație. Premierul Victor Ponta a anunțat în mod public că libertatea de exprimare și libertatea presei nu va fi în niciun fel îngrădită și că normele europene pe acest subiect vor fi respectate în România. Presa din România, mereu activă și devenită de multă vreme un barometru al schimbărilor democratice, precum și orice altă entitate care dorește să fie un vector de opinie din țara noastră, nu are niciun motiv de îngrijorare, atâta vreme cât normele deontologice jurnalistice sunt respectate și orice afirmație, indiferent cât ar fi de ofensatoare, poate fi probată cu dovezi concrete și legale.Cred că statele membre trebuie să se asigure că structurile de educație și de îngrijire a copiilor sunt puse la dispoziție la un preț rezonabil și să garanteze accesul lucrătorilor care desfășoară o activitate independentă la serviciile publice și la avantajele fiscale sau sociale relevante legate de îngrijirea copiilor.Consider că statele membre trebuie încurajate să utilizeze, în cooperare cu partenerii sociali, cu organizațiile de participare a lucrătorilor și cu Comisia, portalurile unice de informare existente ghișeele unice accesibile angajatorilor și angajaților sau să dezvolte altele noi, pentru a explica beneficiile și avantajele, precum și riscurile participării financiare a angajaților, stimulentele naționale disponibile și diferitele modele existente, pentru a le permite angajaților și angajatorilor să ia decizii în cunoștință de cauză în ceea ce privește sistemele de participare financiară a angajaților, să identifice cea mai bună opțiune pentru contractele semnate la nivelul întreprinderii și să evalueze mai bine opțiunile care se află la dispoziția lor și provocările pe care le presupune participarea la un sistem de participare financiară a angajaților. Sugerez că aceste portaluri unice de informare ar trebui să fie atașate la organismele sau autoritățile competente existente la nivel național sau incluse în acestea.Deoarece inspecțiile la locul de muncă joacă un rol fundamental în asigurarea exercitării drepturilor, garantând respectarea legii, cunoașterea drepturilor și a obligațiilor de către cei implicați și prevenirea accidentelor și a abuzurilor, consider că inspectorii de muncă din statele membre trebuie să fie autorizați să desfășoare inspecții pe teren, să utilizeze instrumente de inspecție inteligente, să colaboreze cu toate autoritățile relevante, să aibă o sferă de competențe corespunzătoare și să lucreze în mod independent.Deoarece transparența este o componentă cheie a abordării adoptate de Comisie și de statele membre față de controalele privind siguranța alimentară, consider că statele membre și regiunile europene trebuie să pună la dispoziția autorităților de control resurse umane, financiare și tehnice suficiente.Consider că, la nivel european, trebuie să se încurajeze și să se promoveze serviciile de e-Sănătate destinate îngrijitorilor familiali (informali), care sunt în continuare în majoritate femei, astfel încât să le sprijine în sarcinile de îngrijire, care sunt deseori dificile, și pentru a le permite să furnizeze cea mai bună asistență posibilă.Consider că statele membre și Comisia trebuie să adopte măsuri de anvergură, pentru a stimula cooperarea internațională și pentru a promova utilizarea tehnologiilor de atenuare a efectelor schimbărilor climatice, pentru a orienta economiile în expansiune către alternative de dezvoltare cu emisii de carbon mai scăzute, care să includă, de exemplu, CSC.Consider că programul privind protecția consumatorilor pentru perioada 2014-2020 trebuie să asigure un nivel ridicat de protecție a consumatorilor și să sprijine pe deplin ambițiile Strategiei Europa 2020, în ceea ce privește creșterea și competitivitatea, integrând preocupările specifice ale acesteia referitoare la agenda digitală pentru Europa, pentru a asigura că digitalizarea conduce realmente la un nivel superior de bunăstare a consumatorilor, la creștere sustenabilă, prin trecerea la modele de consum mai sustenabile, la integrarea socială, prin luarea în considerare a situației specifice a consumatorilor vulnerabili și a nevoilor populației îmbătrânite, precum și la reglementarea inteligentă, prin monitorizarea pieței de consum, în vederea elaborării unor reglementări inteligente și punctuale.Consider că acele credite suplimentare sunt un instrument important pentru producători, pentru generarea de schimbări tehnologice și în calitate de stimulent pentru investițiile în tehnologiile inovatoare cu emisii scăzute. Ele sunt și un instrument eficient pentru atingerea obiectivelor Regulamentului (UE) nr. 510/2011, fără a impune sarcini suplimentare contribuabililor Uniunii. Multe tipuri de sisteme de propulsie alternative pot fi promovate prin folosirea creditelor suplimentare. Prin urmare, cred că sistemul de credite suplimentare ar trebui extins până după 2018, conform Regulamentului (UE) nr. 510/2011.Salut și sunt de acord cu realizările Comisiei și ale autorității legislative a Uniunii Europene în cadrul eforturilor de îmbunătățire a condițiilor-cadru pentru sinergii între fondurile structurale și de investiții europene (ESIF) și alte programe ale UE, cum ar fi COSME și, în special, Orizont 2020, care funcționează de exemplu prin rate standard armonizate sau printr-o finanțare combinată.Cred că politica de coeziune poate contribui în mod semnificativ la realizarea obiectivelor Strategiei Europa 2020 și, prin urmare, consider că este importantă alinierea politicii de coeziune cu obiectivele Strategiei Europa 2020, prin concentrarea tematică asupra unui număr limitat de obiective. Sunt convinsă că această abordare asigură suficientă flexibilitate pentru a răspunde nevoilor locale și regionale.Unul dintre sectoarele cele mai afectate în Europa de criză este sectorul industrial, având in vedere că s-au pierdut peste trei milioane de locuri de muncă, existând riscul accentuării deficitului de forță de muncă specializată pe meserii specifice industriei. Cu toate acestea, industria reprezintă în continuare o forță motrice principală pentru creștere economică, inovare și durabilitate, dar Europa are nevoie de politici hotărâte și resurse financiare adecvate pentru susținerea unei noi „revoluții” industriale în UE, bazată pe noile tehnologii (nanotehnologii, biotehnologii, microelectronică), dar și pentru a evita adâncirea decalajului dintre Uniune și celelalte vârfuri (Statele Unite, țările BRICS). Ca atare, susţin părerea raportorului privind necesitatea asigurării unui sprijin din partea viitoarei politici de coeziune și a fondurilor structurale și de investiții europene pentru reindustrializarea Uniunii și a regiunilor sale prin intermediul unei politici industriale cu adevărat moderne, pentru inovare industrială în vederea lansării unui răspuns la provocările legate de sursele durabile de energie, schimbările climatice și utilizarea eficientă atât a resurselor materiale, cât și umane, prin promovarea formării pe tot parcursul vieții, pentru adaptare la provocările permanente.. Am subliniat faptul că trebuie tratată într-un mod echilibrat atât protecția consumatorilor deci am făcut referire la culturile de OMG-uri dar, în același timp, am considerat că trebuie tratate și problemele apicultorilor. Deci, sunt pentru etichetare și sunt pentru amendamentul pe care îl susține domnul Tabajdi și dumneavoastră, domnule Arsenis.. Cred că colegul meu, domnul Stoyanov, nu a înțeles. De fapt, eu susțin propunerea Comisiei. Asta nu presupune costuri suplimentare, dacă polenul este un constituent, și nu un ingredient. Deci nu văd legătura cu această întrebare referitoare la speech-ul ținut de mine. Cu siguranță, majoritatea colegilor mei s-au exprimat în favoarea polenului natural ca un constituent al mierii, iar eu am militat pentru ajutorul dat apicultorilor, și nu pentru o povară suplimentară pentru dumnealor.Doamnă președinte, susțin propunerea Comisiei, a raportoarei și a majorității colegilor mei de a considera polenul drept un constituent natural al mierii, și nu un ingredient. Este important să avem în vedere protecția consumatorilor, dar, în aceeași măsură, trebuie accentuată încurajarea și susținerea apicultorilor, având în vedere că sectorul apicol asigură venitul principal sau suplimentar pentru mai mult de 600 000 de cetățeni din Uniunea Europeană, oferă servicii vitale pentru agricultură prin polenizare, contribuie la menținerea biodiversității, apicultura făcând parte din moștenirea agricolă europeană și din tradițiile naționale. Cred că este cu adevărat important ca Uniunea Europeană să ofere sprijin, cu obiective clare, tinerilor apicultori, pentru a contrabalansa structura nefavorabilă de vârstă din sectorul agricol.Consider că marca de calitate regională trebuie să contribuie la conservarea imaginii Europei ca destinație turistică de înaltă calitate, pe baza diferitelor sectoare de activitate specifice turismului regional, cum ar fi agroturismul, turismul rural, ecoturismul și turismul gastronomic, precum și pe baza patrimoniului industrial, istoric, natural și cultural, incluzând, de asemenea, pistele ciclabile care pot fi combinate cu transporturile în comun.Consider că nu trebuie să se recurgă la valorificarea energetică a deșeurilor de plastic decât în cazurile în care toate celelalte posibilități au fost epuizate și cu condiția de a utiliza tehnologii dotate cu purificatoare adecvate, pentru a evita daunele cauzate mediului și sănătății umane.Consider că statele membre și Comisia trebuie să susțină eforturile țărilor cheie de a desfășura activități în cadrul tuturor ministerelor, pentru a elabora și a implementa campanii de reducere a cererii bazate pe cercetări solide și să asigure investiții adecvate pe termen lung pentru punerea în aplicare a acestor strategii pentru refacerea și conservarea în mod real a populațiilor de specii sălbatice.Consider că atât Comisia, cât și Consiliul trebuie să creeze o „garanție UE de adăpost”, pentru a asigura un număr suficient de adăposturi de urgență, precum și alte facilități și servicii destinate persoanelor fără adăpost din Uniunea Europeană.Consider că cetățenia Uniunii Europene implică un interes în Uniune și depinde de legăturile unei persoane cu Europa sau cu statele membre ale acesteia sau de legăturile personale cu cetățeni ai UE şi cred că nu ar trebui să devină niciodată un bun care poate fi comercializat.Consider că statele membre trebuie să utilizeze pe deplin și în mod transparent resursele disponibile în cadrul fondurilor europene, cum ar fi Fondul social european și Fondul european de dezvoltare regională, pentru a promova integrarea, incluziunea socială și lupta împotriva sărăciei și pentru a sprijini eforturile comunităților locale de a face față unei creșteri a numărului de cetățeni defavorizați, fie că aceștia sunt sau nu resortisanți ai țării lor.Cred că, la nivel european, Comisia trebuie să-și onoreze angajamentul de a elabora indicatori care să permită monitorizarea și evaluarea procesului de reindustrializare, iar acești indicatori trebuie să fie nu doar cantitativi, ci și calitativi, pentru a garanta că acest proces este durabil și compatibil cu protecția mediului.Mulțumesc. Un migrant fără acte de identitate este considerat ca un cetățean al unei țări terțe, a cărui ședere pe teritoriul Uniunii este ilegală. Situația femeilor migrante fără acte de identitate este însă și mai dificilă, ele fiind confruntate cu o dublă discriminare, din cauza genului și a statutului juridic, sau chiar cu o discriminare triplă, atunci când e vorba de rasă. Responsabilitatea fragilizării situației migranților fără acte de identitate, cărora li se refuză frecvent dreptul la locuințe decente, la servicii de sănătate, la școlarizare, la protecție față de exploatarea prin muncă sau față de abuzurile fizice și psihologice, aparține celor care fac toate presiunile posibile pentru eliminarea garanțiilor drepturilor fundamentale și sacrificarea tuturor valorilor și principiilor comune societății europene. Este de datoria noastră să apărăm drepturile fundamentale ale imigranților și mai ales ale femeilor migrante, care trebuie protejate în conformitate cu legislația Uniunii Europene și cu legislația internațională, la care statele membre sunt semnatare. Nu în ultimul rând, vreau să felicit raportoarea pentru abordarea avută.Mulțumesc, doamnă președintă. Legislația europeană a impus în ultimii ani statelor membre modificări legislative în domeniul agriculturii care afectează în special micile exploatații agricole. În România, agricultura înglobează circa 37% din populația activă, față de media de numai 15% în celelalte state estice și 5,9% în vechile state ale Uniunii Europene. Ca atare, România trebuie să caute soluții pentru reorientarea a aproximativ două milioane de persoane din sectorul agricol către alte sectoare secundare de activitate sau scoaterea la pensie, mai ales că, după reducerea activității industriale, numeroase persoane în vârstă au decis să se întoarcă la țară pentru a-și lucra pământul în vederea asigurării necesarului de hrană. Pe de altă parte, tinerii de până la 40 de ani care ar dori să activeze în agricultură nu o pot face din cauza lipsei de teren agricol sau a resurselor financiare. Având în vedere că activitățile agricole sunt strategice, trebuie să găsim soluții și în cei doi piloni ai PAC, dar și în politica de coeziune și Fondul social european. Mulțumesc.Energia regenerabilă trebuie să joace şi va juca un rol central în 2050, fapt care va permite reducerea dependenţei Europei de combustibilii fosili, care continuă să afecteze an de an facturile cetăţenilor europeni de o manieră semnificativă. Pentru a putea să asigure un standard ridicat de calitate a vieții pentru generațiile viitoare, politicile Uniunii Europene în domeniul energiei sustenabile trebuie construite pe baza a patru piloni: disponibilitate, accesibilitate, costuri rezonabile, gestionarea impactului asupra mediului, dar şi pe un echilibru între creșterea economică, protecţia mediul și responsabilitatea socială. Susţin poziţia raportorului privind rolul şi importanţa politicii regionale europene în promovarea producției de energie din surse regenerabile și a eficienței energetice la nivelul întregii Europe, dar nu trebuie să uităm totodată că, pentru siguranţa companiilor noastre şi a investitorilor; este nevoie ca Uniunea să sprijine piața prin finanțări, politici și strategii privind folosirea eficientă a resurselor. Claritatea în aceste domenii va oferi certitudine investitorilor şi va stimula inovarea şi cererea de tehnologii cu emisii reduse de dioxid de carbon, sprijinind astfel progresul spre construirea unei economii europene mai competitive, mai sustenabile si mai sigure din punct de vedere energetic.Promovarea unei industrii siderurgice europene mai puternice va permite punerea în aplicare a obiectivelor Strategiei Europa 2020 de creștere inteligentă, durabilă și favorabilă incluziunii, pentru aceasta, consider că cercetarea, dezvoltarea și inovarea sunt elemente foarte importante care permit întreprinderilor să dezvolte metode de producție care utilizează mai puține resurse și care nu subminează competitivitatea întreprinderilor europene și stimulează totodată crearea de locuri de muncă. Pe de altă parte, Europa are nevoie de strategii pe termen lung care să permită întreprinderilor și angajaților să se adapteze la transformările structurale, pentru a asigura o tranziție graduală spre eventualele cerințe noi în ceea ce privește forța de muncă. Consider, totodată, că nivelul calificărilor trebuie adaptat astfel încât să fie garantată ocuparea forței de muncă pentru a putea trece, în caz de nevoie, la noi modele de producție și de afaceri.Având în vedere că activitățile agricole sunt activități strategice, pentru a soluționa problemele micilor exploatații, nu doar cei doi piloni ai PAC trebuie să aibă un rol esențial, ci și politica de coeziune a UE, care trebuie să finanțeze infrastructura necesară pentru micile exploatații din zonele rurale și, cu ajutorul Fondului social european, măsurile cu caracter social privind ocuparea forței de muncă, incluziunea socială, formarea și educația.Indiferent de zona în care locuiesc, toți cetățenii europeni au dreptul să beneficieze de aprovizionare stabilă și constantă cu energie la un preț accesibil. În contextul schimbărilor climatice și socioeconomice tot mai importante, Uniunea Europeană și-a propus să crească cota de energie din surse regenerabile, dar, pentru atingerea acestui obiectiv, ea are nevoie să combine infrastructuri inteligente și metode de depozitare adecvate, fapt care va permite stabilizarea prețurilor la energie și obținerea de beneficii, mai ales pentru regiunile mai sărace ale Uniunii. Asemenea regiuni pot reduce dependența de sursele clasice de energie prin încurajarea dezvoltării activităților de cercetare și dezvoltare, stocarea energiei, consumul și economisirea de energie. Consider că deschiderea și transparența între autoritățile locale, întreprinderi, industrie, comunitățile locale și cetățeni pot duce la rezultate benefice tuturor, mai ales atunci când infrastructura inteligentă este centrată pe un sistem energetic inteligent, componentă a unui plan regional global mai inteligent, și care include și sectoarele conexe, cum ar fi transportul, locuințele și urbanismul.Libera circulație a persoanelor la nivel european a determinat o creștere constantă a călătoriilor cu avionul și, implicit, a numărului de companii ce oferă asemenea servicii, precum și apariția de noi trasee și conexiuni între diferite orașe și regiuni din Europa și alte țări din afara UE. În acest context, susțin propunerea raportorului privind necesitatea asigurării unei protecții specifice pentru pasageri în cazul anulării unui zbor din cauza insolvenței unui operator de transport aerian sau a suspendării activității unui operator de transport aerian ca urmare a retragerii licenței sale de operare, cu asigurarea rambursării cheltuielilor sau repatrierea, în funcție de situația dată. Pe de altă parte, este nevoie de o mai bună cooperare între aeroporturi, operatorii aerieni, companiile de handling la sol și serviciile de control al traficului aerian pentru a reduce la minimum impactul perturbărilor de zbor multiple asupra pasagerilor, prin asigurarea serviciilor de asistență și prin redirecționare.Alinierea propunerii de directivă privind produsele la NCL este un pas important în direcția finalizării pieței unice a UE, lucru care va asigura un tratament identic pentru produsele neconforme și pentru agenții economici și va determina creșterea gradului de încredere, atât al producătorilor, cât și al consumatorilor, prin clarificarea obligațiilor ce le revin agenților economici. Pe de altă parte, noua directivă va furniza autorităților din statele membre instrumente mai eficiente de efectuare a controalelor de supraveghere a pieței, toate acestea conducând la o reducere a numărului produselor neconforme și al celor care nu prezintă siguranță de pe piață.Cred că trebuie să existe acord între Comisie și autoritățile fitosanitare naționale competente și în niciun caz atribuind Comisiei totalitatea competențelor.Uniunea Europeană are nevoie de lucrători sezonieri din afara UE, pentru activități de scurtă durată și pe perioade determinate, și va continua să acopere o parte din deficitul de forță de muncă cu ajutorul acestora, motiv pentru care este esențial ca această directivă să acorde o atenție deosebită necesității tratamentului egal pe piața muncii din UE pentru a garanta că nu sunt subminate condițiile de remunerare și de muncă. Pe de altă parte, este important să fie asigurată protecția lucrătorilor sezonieri împotriva persecutării. Ca atare, este important să fie puse în aplicare prevederi legate de monitorizare sau inspecții, pentru a asigura respectarea integrală a drepturilor lucrătorilor sezonieri și a dispozițiilor prezentei directive.Deoarece mutilarea genitală a femeilor este o formă de violență împotriva femeilor și fetelor și constituie o încălcare a drepturilor lor fundamentale, precum și o încălcare a principiilor prevăzute în Carta drepturilor fundamentale a Uniunii Europene, consider că este absolut necesar ca combaterea mutilării genitale a femeilor să fie inclusă într-o abordare generală și coerentă vizând combaterea violenței împotriva femeilor la nivel european și nu numai.Consider benefică pentru Europa introducerea căilor navigabile interioare în șase din cele nouă coridoare ale rețelei primare a TEN-T și susțin necesitatea îmbunătățirii secțiunilor transfrontaliere ale rețelei primare, precum și finanțarea sistemelor de aplicare telematice, care permit asigurarea serviciilor de informare fluvială adecvate. Totodată, susțin necesitatea implicării tuturor partenerilor locali și regionali și încurajării participării întreprinderilor mici și mijlocii în domeniu pentru a asigura o infrastructură adecvată, care va permite transportului pe căi navigabile să joace rolul unui mod de transport fiabil și rentabil. Pentru aceasta, consider că statele membre trebuie să coopereze pentru a elabora strategii naționale de stimulare a transportului pe căi navigabile interioare, luând în considerare programul de acțiune european.Domnule președinte, în secolul XXI, a-ți căuta un loc de muncă, a munci într-o țară străină și a locui acolo pentru a presta munca respectivă sunt drepturi fundamentale ale Uniunii. Persoana care dorește să muncească în alt spațiu geografic decât cel al țării sale beneficiază de același tratament ca și cetățenii țării respective în ceea ce privește accesul la piața muncii, condițiile de muncă și alte avantaje sociale și fiscale. În egală măsură, dreptul la muncă presupune și dreptul la grevă, la atenționare într-o formă pașnică asupra încălcării unor drepturi fundamentale, așa cum au crezut de cuviință să facă și cetățenii români din Florența, Italia, agresați de autorități în timp ce interpelau pașnic asupra drepturilor lor. Suntem în măsură, ca cetățeni europeni, să ne solidarizăm cu situația oricărui individ căruia i-a fost minimalizat sau anulat vreun drept garantat și absolut legal în Uniunea Europeană.Domnule președinte, Strategia pentru egalitatea între femei și bărbați 2010-2015 constată că, deși femeile reprezintă aproape jumătate din forța de muncă din Uniunea Europeană și peste jumătate din absolvenții de facultate, femeile sunt încă subreprezentate în procesele și pozițiile decizionale. O problemă deosebită o reprezintă femeile din mediul rural, care au o rată de ocupare mult mai mică decât femeile din mediul urban. Multe femei din mediul rural nu au fost niciodată active pe piața forței de muncă; astfel, nu sunt înregistrate ca șomere, ceea ce conduce la probleme de ordin financiar și juridic în ceea ce privește dreptul la concediu de maternitate și la concediu medical, la dobândirea dreptului de pensie și securitate socială. Cotele de reprezentare, responsabilitățile familiale, egalitatea de remunerare, introducerea cotelor de gen pentru angajatori, cotele de reprezentare în procesul decizional, dublate de competențe și abilități, sunt pași importanți, care pot contribui la egalitatea de gen în Uniunea Europeană.Am votat „pentru” la raportul privind egalitatea între femei și bărbați. Deși femeile reprezintă aproape jumătate din forța de muncă din Uniunea Europeană și peste jumătate din absolvenții de facultate, există încă numeroase inegalități între femei și bărbați, atât în ceea ce privește drepturile femeilor, în calitate de drepturi ale omului, perspectivele de carieră, ocuparea unui loc de muncă și condițiile salariale, accesul la educație și la servicii de sănătate, mai ales în mediul rural, dar și la capitolul participare la economie și la procesele decizionale, cât și în ceea ce privește reprezentarea politică. Sper că, deși raportul a fost respins, statele membre vor include perspectiva de gen în politica de coeziune pentru perioada 2014-2020, în scopul de a îndeplini obiectivele Strategiei Europa 2020, iar la nivelul UE acest principiu va fi inclus în toate politicile Uniunii și ale statelor membre, pentru a permite crearea unor condiții de egalitate durabile, echitabile și favorabile incluziunii pentru bărbați și femei.Dezvoltarea politicii europene de agromediu în cadrul politicii agricole comune are nevoie de informații adecvate privind metodele de producție agricolă și date statistice relevante privind diferitele metode de producție agricolă la nivelul exploatațiilor agricole individuale din statele membre. Ca atare, este important să existe statistici comparabile din partea tuturor statelor membre privind structura exploatațiilor agricole. Susțin derogarea care permite statelor membre să realizeze anchete structurale în agricultură până în 2016 asupra structurii exploatațiilor agricole, care sunt mai puțin costisitoare și pot fi realizate mai repede, tocmai pentru a beneficia de datele necesare în timp util.Oamenii de știință atrag atenția asupra faptului că o specie din trei este amenințată cu dispariția și trag semnale de alarmă în legătură cu presiunea la care sunt supuse ecosistemele. Biodiversitatea este vitală pentru umanitate, iar ecosistemele sunt importante datorită serviciilor pe care le aduc cetățenilor, indiferent de locul unde trăiesc. Ca atare, Europa trebuie să se implice pentru a putea fi mobilizate toate resursele necesare, la scară europeană și internațională, în principal financiare, pentru a păstra biodiversitatea, iar un mijloc pentru reușită este punerea în aplicare a Protocolului de la Nagoya. Consider deci că este esențial ca toate statele membre și Uniunea Europeană să ratifice acest document cât mai repede pentru ca Europa să poată să își păstreze statutul de lider și pentru a putea negocia cu ceilalți parteneri de pe această poziție la următoarea conferință din acest an.Navigația pe apele interioare în Europa pentru transportul de mărfuri și de pasageri, inclusiv cel existent în aglomerațiile urbane traversate de râuri, poate și trebuie să joace un rol important în economia europeană pentru a permite o contribuție deplină a acestui sector la Strategia Europa 2020. În prezent, există încă o serie de piedici ce trebuie depășite, cum ar fi lipsa unor infrastructuri adecvate sau taxe pentru infrastructură. Susțin propunerea raportoarei, potrivit căreia o imagine exactă a navigabilității în Uniune poate fi obținută doar în baza unor date statistice fiabile și obiective. Acestea vor permite Uniunii elaborarea și aplicarea unei politici adecvate în domeniu, care va determina dezvoltarea unui mod de transport integrat, sigur, ecologic și competitiv (incluzând și aspectele sociale) și crearea de noi locuri de muncă la nivel european. Consider, totodată, că UE trebuie să sprijine și eforturile de reînnoire și retehnologizare a flotei de pe căile navigabile interioare, ceea ce ar duce la mai multe beneficii pentru mediu.Susţin propunerea raportorului referitoare la solicitarea ca statele membre să îşi dezvolte sisteme judiciare adecvate pentru a ţine cont de nevoile copiilor care au suferit acte de tortură și rele tratamente și care să includă mecanisme de raportare gratuite și confidențiale, inclusiv în centrele de detenție, care să le permită copiilor nu doar să își solicite drepturile, ci și să raporteze încălcările acestora. Susţin, totodată, propunerea privind neecsitatea unor măsuri de urgenţă clare și ferme de către UE împotriva agresiunii și hărțuirii online și a site-urilor care le facilitează.În condițiile în care horticultura reprezintă 18% din valoarea totală a producției agricole a Uniunii Europene, consider că promovarea spiritului antreprenorial, cu accent pe încurajarea antreprenoriatului pentru tineri, reprezintă un element important și o oportunitate de ocupare a forței de muncă în domeniu, mai ales că horticultura se confruntă cu un deficit de lucrători calificați și competenți, inclusiv de personal sezonier. Consider că este nevoie ca sectorul agroindustrial și comunitatea de cercetare să coopereze mai strâns pentru atragerea și formarea următoarei generații de cercetători și pentru perfecționarea forței de muncă existente, dar și pentru promovarea adecvată a sectorului pentru a atrage tinerii și persoanele fără activitate către acest domeniu.Parteneriatul estic, la care este parte și Republica Azerbaidjan, vizează crearea condițiilor necesare pentru accelerarea asocierii politice și promovarea integrării economice între Uniune și țările participante. În cadrul acestui parteneriat, o componentă importantă o reprezintă liberalizarea vizelor și mobilitatea cetățenilor, iar primul pas este negocierea unui regim de facilitare a eliberării vizelor, care trebuie să fie însoțit de un acord privind readmisia persoanelor cu ședere ilegală.Poate nu întâmplător, în patrimoniul universal al UNESCO se află înscrise și bucătăria și tradițiile culinare ale unui stat membru al UE, ceea ce demonstrează că gastronomia este un bun cultural puternic de export pentru UE și statele membre. Susțin propunerea de a sprijini inițiativele statelor membre și ale regiunilor acestora de a promova și de a păstra teritoriul, peisajul și seria de produse artizanale, locale, regionale și naționale care alcătuiesc patrimoniul gastronomic european. În plus, va fi benefic pentru regiunile Uniunii să promoveze o gastronomie locală și dietetică în cantinele școlare și colective în asociere cu producătorii locali, pentru a păstra și pentru a spori patrimoniul gastronomic regional, pentru a stimula agricultura locală și pentru a consolida circuitele scurte.În plin avânt al dezvoltării mijloacelor informatice, a internetului și a rețelelor sociale și al utilizării acestora de către un număr tot mai mare de cetățeni, oferta tradițională de servicii audiovizuale liniare continuă să reprezinte o parte importantă a obiceiurilor de consum ale cetățenilor europeni în materie de mass-media. Susțin și eu ideea că menținerea pluralismului informației, promovarea diversității culturale și lingvistice și conservarea rolului structural al serviciului public al mass-mediei în cadrul ecosistemului mediatic european reprezintă valori de interes public. Aceste valori trebuie să fie menținute și promovate ca element al modelului social european. Ar fi benefică o dezbatere la nivel european cu privire la convergența audiovizualului care va trebui să aibă ca obiective centrale protecția culturilor europene și protecția indisociabilă a intereselor cetățenilor și a drepturilor fundamentale ale acestora, în special a minorilor și a celorlalte categorii de public vulnerabile.Uniunea Europeană trebuie să continue să acorde o atenție deosebită programelor spațiale europene, iar punerea în aplicare a unor programe precum Galileo și Copernicus vor permite Uniunii să se mențină pe o poziție de top la nivel internațional, contribuind la crearea unui mediu favorabil dezvoltării locurilor de muncă de calitate la nivel european. Consider benefică cointeresarea societăților europene pentru o implicare mai mare în vederea dezvoltării investițiilor, a locurilor de muncă și sporirea creșterii economice.Libera circulație a lucrătorilor în Europa este și trebuie să rămână o prioritate politică a Uniunii Europene și îmi exprim speranța că directiva va contribui la o mobilitate echitabilă și echilibrată, mai ales că doar 3% dintre lucrătorii europeni își exercită dreptul la mobilitate în UE. Pe de altă parte, exercitarea dreptului la libera circulație de către lucrători, fără obstacole sau discriminări, egalitatea de tratament și combaterea discriminării pe motiv de naționalitate a lucrătorilor europeni care își exercită dreptul la liberă circulație sunt elemente care vor contribui la protejarea drepturilor fundamentale, vor îmbunătăți competitivitatea UE, productivitatea întreprinderilor și calitatea locurilor de muncă ale lucrătorilor, rămânând un pilon al Strategiei Europa 2020.Pe fondul crizei economice și sociale, protecția locurilor de muncă este și rămâne o prioritate a Uniunii Europene, dar consider că aplicarea propunerii de reducere a utilizării și producției de gaze fluorurate are nevoie de o perioadă de tranziție echitabilă din punct de vedere social. Această perioadă este necesară mai ales în cazul întreprinderilor mici și mijlocii, care au nevoie și de reducerea sarcinii financiare și administrative pentru a putea contribui la punerea în practică a diverselor aspecte ale regulamentului. Pe de altă parte, va fi benefică măsura de majorare a sprijinului acordat cercetării și inovării industriale, în special sub aspectul conceperii de tehnologii alternative la gazele fluorurate cu efect de seră, precum și pentru conceperea de programe de formare corespunzătoare care să-i pregătească pe lucrători în domeniul tehnologiilor alternative la gazele fluorurate cu efect de seră, dar cu luarea în considerare a situației specifice a IMM-urilor.Evoluția noilor tehnologii de comunicare contribuie foarte mult la asigurarea accesului călătorilor la informații în vederea rezervării unor pachete turistice și de călătorie, contribuind totodată la creșterea numărului de rezervări de pachete de servicii de călătorie online. Pe fondul existenței pieței unice europene, călătorii trebuie să beneficieze de o protecție unitară și de drepturi clare, indiferent de țara în care locuiesc și susțin propunerea ca statele membre să nu poată menține sau introduce în legislația lor internă dispoziții diferite față de cele stabilite în prezenta directivă, cu excepția cazului în care prezenta directivă conține alte prevederi în acest sens.În cadrul economiei europene, o componentă importantă este sectorul aviatic european, acesta contribuind puternic la promovarea comerțului și turismului și având o rată a ocupării forței de muncă semnificativă. Dorința de a crea noi servicii în domeniu la nivelul statelor membre a dus la fragmentarea ineficientă a spațiului aerian european, cu efecte asupra serviciilor de control aerian la nivel european. Fiecare țară și-a creat propriul sistem de management al traficului aerian, ceea ce determină capacitate redusă de reacție la cerințele clienților companiile aeriene și călătorii care plătesc pentru aceste servicii. Susțin ideea potrivit căreia implementarea SES și reforma aferentă a sistemului european trebuie accelerate, pentru a-i ajuta pe utilizatori să facă față unui mediu de concurență mondială acerbă și pentru a îmbunătăți eficiența globală a modului în care spațiul aerian european este organizat și administrat.Am semnalat cu profundă îngrijorare comportamentul ciudat și lipsit de simțul măsurii al unui consilier prezidențial, Sebastian Lăzăroiu, care a afișat o prezentatoare a postului Antena 3, un post TV vizionat și respectat din România, în poziția de a prezenta știrile din spatele unor gratii. Constatăm acum că genul acesta de comportament recidivează. Deși vizat de același post de televiziune, personajul care încalcă orice norme democratice este, de această dată, un deputat european în Grupul PPE și cel care deschide lista de candidați a Partidului Mișcarea Populară la alegerile europarlamentare. Domnul Cristian Preda, dând dovadă de o atitudine profund antieuropeană și antidemocratică, a cerut săptămâna trecută închiderea postului Antena 3. Țin să îmi exprim totala îngrijorare față de acest gen de comportament, în condițiile în care libertatea de exprimare este un drept câștigat și care nu poate fi îngrădit în România, o țară care a aderat la toate valorile democratice europene, iar când genul acesta de derapaje comportamentale apar la persoane cu funcții publice importante, suntem obligați să reacționăm cu vehemență.Directiva 2001/20/CE a avut drept scop simplificarea și armonizarea normelor administrative privind trialurile clinice din Uniunea Europeană. Cu toate acestea, experiența arată că o abordare armonizată privind reglementarea trialurilor clinice a fost realizată doar parțial. Pentru a include un număr suficient de pacienți pentru astfel de trialuri, ar putea fi necesară implicarea tuturor statelor membre. Noile proceduri de autorizare a trialurilor clinice ar trebui să încurajeze includerea a cât mai multe state membre. Prin urmare, consider că, pentru a simplifica procedurile de prezentare a cererilor, depunerea multiplă a informațiilor în mare parte identice ar trebui evitată și înlocuită de prezentarea unui singur dosar de cerere prin intermediul unui portal unic către toate statele membre în cauză. Portalul ar trebui să reducă birocrația inutilă, astfel încât nu doar sponsorii și cercetătorii academici care realizează cercetări multinaționale, ci și autoritățile publice să poată beneficia de utilizarea sa.Având în vedere că trialurile clinice efectuate într-un singur stat membru sunt, de asemenea, indispensabile cercetării clinice europene, procedura prevăzută de prezentul regulament ar trebui să acopere și aceste trialuri clinice. Consider că, pentru aceste trialuri clinice, dosarul de cerere ar trebui să fie transmis, de asemenea, prin intermediul portalului unic european.Propunerea de regulament cu privire la măsurile de protecție împotriva organismelor dăunătoare plantelor urmărește să consolideze măsurile de prevenire, supraveghere și acțiune rapidă în cazul unor focare de organisme dăunătoare plantelor pe teritoriul Uniunii. Această problemă este complexă și ca atare trebuie să acționăm și să găsim soluțiile cele mai adecvate pentru a acționa împotriva tuturor factorilor ce au un impact negativ asupra agriculturii, asupra întregului lanț alimentar și asupra industriei agricole în vederea eradicării focarelor de organisme dăunătoare. În calitate de raportor din umbră al Grupului Socialist din Parlamentul European consider că trebuie insistat mai mult pe măsurile agronomice de prevenire pe care fermierii le-ar putea lua în vederea diminuării riscului instalării și dezvoltării organismelor dăunătoare înaintea aplicării unor măsuri mai drastice precum utilizarea pesticidelor deoarece sănătatea plantelor reprezintă un factor esențial pentru agricultură, horticultură și silvicultură și este, de asemenea, importantă pentru protecția biodiversității și a serviciilor ecosistemice.Consider că o strategie nouă a Uniunii privind combustibilii alternativi ar trebui pusă în aplicare fără a aduce atingere eforturilor la nivel național și la nivelul Uniunii de influențare a comportamentului călătorilor și de promovare a unui transfer modal către moduri de transport mai durabile și soluții logistice eficiente, în special în zonele urbane.Consider că amploarea din ce în ce mai mare a fraudelor solicită adoptarea la nivelul UE a unor mecanisme de prevenire și detectare eficiente, în vederea obținerii unor rezultate concrete.Consider că sensibilizarea consumatorilor în ceea ce privește drepturile lor joacă un rol-cheie în obținerea unui nivel ridicat de protecție a consumatorilor, însă și un rol fundamental al serviciului pentru clienți în numele furnizorilor de servicii de utilități. Cred că persoanele responsabile de contractele cu clientela ar trebui instruite și informate cu privire la drepturile consumatorilor în mod corespunzător și ar trebui să asigure că toți clienții au acces permanent la asistență personalizată.Consider că măsurile propuse pentru protecția împotriva organismelor dăunatoare plantelor trebuie luate astfel încât să se asigure faptul că toți operatorii aplică principiul precauției și că eradicarea dăunatorilor se face în mod sustenabil în vederea protejării sănătății lanțului alimentar și agricol, a populației și implicit a mediului.Doamnă președinte, demografia și creșterea demografică au fost unul din subiectele mult abordate în cadrul Parlamentului European și cred că una din soluțiile pe care trebuie să le dăm acestui aspect este tocmai reconcilierea dintre viața profesională și viața de familie. Directiva europeană privind lucrătoarele gravide permite extinderea concediului de maternitate până la douăzeci de săptămâni, cu o indemnizație echivalentă ultimului salariu sau garantarea păstrării locului de muncă, lucruri esențiale pentru egalitatea de gen, dar și pentru protejarea drepturilor femeilor. Cred că retragerea acestei directive nu este o soluție care se pliază pe realitățile existente la nivel european, chiar dacă condițiile diferă de la stat membru la stat membru. Cred că soluția pe care o așteaptă cetățenii europeni este dată de reluarea negocierilor dintre Consiliu și Comisie pentru o directivă îmbunătățită.Salut extinderea spaţiului zonei euro, având în vedere că executivul european consideră că progresele înregistrate de Lituania în îndeplinirea obligațiilor sale privind realizarea Uniunii economice și monetare au fost îndeplinite şi că Lituania întruneşte toate condițiile pentru adoptarea monedei euro.Consider că lupta împotriva genocidului, a crimelor împotriva umanității, a crimelor de război trebuie să reprezinte o prioritate a acțiunilor externe ale Uniunii Europene și ale statelor membre şi cred că la nivelul Uniunii este important să se adopte o poziție comună referitoare la crima de agresiune.Consider că, în contextul crizei economice actuale, educația, formarea profesională și creativitatea sunt esențiale pentru a asigura inovarea, productivitatea și creșterea în Europa. Cred în importanța programului Erasmus pentru toți și salut pozitia Comisiei Europene de a încuraja rezolvarea problemei discrepanțelor dintre statele membre în ceea ce privește standardele educaționale și cea a recunoașterii depline a diplomelor pe întreg teritoriul Uniunii Europene.. Orizont 2020 este un proiect pentru viitor. Este vorba nu doar de viitorul Uniunii și al statelor membre, ci și de viitorul generațiilor tinere care trebuie să își aducă contribuția la continuarea proiectului european. Prioritatea o reprezintă investițiile, și toți partenerii - UE și statele membre - trebuie să coopereze astfel încât investițiile în cercetare și inovare să contribuie la îndeplinirea obiectivelor Uniunii în domeniu și, implicit, la creșterea numărului de locuri de muncă. În exercițiul bugetar anterior s-au acumulat facturi neplătite în valoare de peste 23 de miliarde de euro la o serie de programe, ceea ce va îngreuna atingerea obiectivelor Uniunii în domeniile respective. Este de dorit ca executivul european împreună cu statele membre să găsească soluții pentru ca situațiile de acest gen să fie mai puțin frecvente sau chiar să nu se mai repete, iar în cazurile în care o serie de fonduri nu sunt utilizate să existe posibilitatea ca ele să fie realocate către investițiile în cercetare și inovare.. Potrivit unui studiu al Parlamentului European, crearea unei pieţe digitale unice ar urma să genereze 260 de miliarde de euro la nivel european. Acest lucru poate reprezenta mii de noi locuri de muncă atât pe orizontală, cât şi pe verticală, dacă ţinem cont că internetul creează cinci locuri de muncă la fiecare două locuri de muncă pierdute. Important este însă să fie fixate cât mai bine prioritățile pentru investirea fondurilor europene în următorii ani şi acțiuni de eficientizare a folosirii acestora la nivel european. Nu trebuie să uităm faptul că Europa este parte a unei economii globale foarte competitive, inclusiv în ceea ce privește sectorul digital, domeniu care înregistrează totodată o evoluție constantă şi foarte rapidă, iar unele state membre au nevoie de sprijin pentru recupera decalajele din punctul de vedere al infrastructurii. În acest context, unul dintre punctele-cheie ale reușitei unificării sau realizării pieței unice digitale în Uniunea Europeană îl reprezintă stabilirea unor garanții legislative şi administrative solide pentru stimularea încrederii cetățenilor şi a mediului de afaceri în economia digitală, inclusiv printr-un cadru legal pentru o puternică protecție a datelor, dar şi creșterea ratei de participare a întreprinderilor mici şi mijlocii din e-Commerce până la 50%.Salut procedura îmbunătățită instituită de Comisie ca urmare a cererii Parlamentului de a accelera eliberarea acestor subvenții și cred că autoritățile spaniole și Comisia trebuie să întreprindă toate acțiunile necesare pentru a verifica punerea în aplicare a măsurilor finanțate în conformitate cu principiile unei gestiuni financiare corecte și eficiente.Salut importanța îmbunătățirii capacității de inserție profesională a tuturor lucrătorilor prin cursuri de formare adaptate și prin recunoașterea capacităților și a competențelor acumulate în cursul carierei profesionale și consider că oferta de cursuri de formare din pachetul coordonat trebuie să fie adaptată nu numai la nevoile lucrătorilor disponibilizați, ci și la nevoile reale ale mediului de afaceri.Consider că actuala criză după izbucnirea epidemiei de Ebola nu poate fi soluționată doar de către sistemele de sănătate, fiind necesară și o abordare concertată care să implice sectoare diferite, precum sectorul sănătății, al educației și formării, al salubrității și al ajutorului alimentar, cu scopul de a aborda deficiențele critice care afectează toate serviciile esențiale.Consider că măsurile adoptate de Consiliul Agricultură al UE din 5 septembrie sunt binevenite și cred că Comisia trebuie să examineze modalitățile care ar permite UE să facă mai bine față unor crize similare în viitor, pentru a sprijini în mod concret și rapid producătorii europeni afectați.Consider că este nevoie de sprijin suplimentar pentru a atenua impactul interdicției impuse de Rusia asupra importului anumitor produse agricole și pescărești din Uniune şi cu măsurile de sprijin de urgență luate de Comisia Europeană ca prim răspuns la această criză.Regret faptul că reducerile propuse de Consiliu în legătură cu anumite linii destinate cheltuielilor administrative și de sprijin prin care se acordă finanțare punerii în aplicare a unor programe esențiale ale Uniunii ar putea fi în detrimentul lansării cu succes a noilor programe şi care prezintă un risc major de a împiedica punerea în aplicare a politicilor Uniunii.Doamnă Președintă, mulți vrem o Europă socială. Pentru asta avem nevoie de prețuri mici la produsele de susținere a agriculturii, la transport, la utilaje, totul pentru a putea induce pe întreg sectorul agricol competitivitate și un corect în ceea ce înseamnă producția. Politicile de austeritate au adus României un TVA de 24 % pentru toate produsele alimentare. Scăderea TVA-ului la întreaga linie de producție de panificație cu 15 % a fost o măsură pozitivă. Prețul pâinii a scăzut cu peste 10 %, evaziunea fiscală a scăzut cu 20 % și producția a crescut cu același procent de 20 %. Am realizat economii de 136 milioane de euro în mai puțin de un an. Măsura și-a demonstrat beneficiile, atât pentru cetățeni, cât și pentru industria de profil. Astfel de măsuri sunt benefice pentru agricultura europeană. Cred că o analiză detaliată din partea Comisiei poate servi drept un argument concludent pentru o politică fiscală lărgită la nivelul Uniunii Europene.Doamnă comisar, domnule președinte, suntem cu toții de acord că politica de coeziune a Uniunii Europene este unul din domeniile cu impact mare la nivelul cetățenilor. Având însă un ciclu de aplicare pe termen lung, majoritatea rezultatelor dorite de cetățeni și autoritățile locale și regionale nu sunt vizibile decât după încheierea perioadei de programare. Cum apreciază Comisia că putem avea o concentrare mai strategică a resurselor asupra priorităților-cheie, pentru a putea obține rezultatele dorite atât de statele membre, cât și de Comisie, dar și pentru a putea da un răspuns adecvat întârzierilor în demararea politicii de coeziune în perioada 2014-2020?Domnule președinte, societatea evoluează permanent, dar probleme precum foametea și sărăcia rămân în permanență aceleași, motiv pentru care eforturile Uniunii Europene de a contribui la eradicarea malnutriției și a foamei, precum și a fenomenului „foametei ascunse”, ar trebui să se concentreze în special pe copii și pe femeile care alăptează. Pe de altă parte, atingerea obiectivului „foamete zero” nu poate fi realizată fără includerea conceptului de securitate alimentară și nutrițională ca prioritate principală pentru noul cadru de dezvoltare globală și corelarea lui cu eforturile de promovare a agriculturii sustenabile, cu creșterea productivității agriculturii și pescuitului, cu reducerea pierderii și a risipei de alimente, cu gestionarea transparentă a resurselor naturale și cu adaptarea la schimbările climatice. În acest context, trebuie să recunoaștem nevoile specifice ale femeilor care lucrează în agricultură în ceea ce privește securitatea alimentară, pentru că, de cele mai multe ori, femeile sunt forța motrice a micilor proprietăți care țin cont de drepturile tradiționale de folosință a terenurilor.Susțin propunerea raportorului privind stabilirea unui obiectiv secundar de reducere a sărăciei în rândul copiilor în cadrul evaluării intermediare a Strategiei Europa 2020, dar și utilizarea unor indicatori de „sărăcie” obiectivi pentru evaluările ce vizează măsurarea ratelor sărăciei din statele membre, tocmai pentru a ajuta la identificarea celor care sunt în pericol de a fi excluși.Susțin și eu propunerea raportorului privind includerea pe agenda mondială post-2015 a unui mesaj clar privind participarea femeilor la procesele decizionale, precum și importanța asigurării accesului egal la locuri de muncă pentru femei și bărbați, dar și a unei remunerări egale a muncii. Consider totodată că UE trebuie să fie mai activă în ceea ce privește sprijinirea programelor de îmbunătățire a accesului fetelor la toate nivelurile de educație și de înlăturare a obstacolelor pe motive de gen din calea procesului de învățare, pentru că, fără educație adecvată, femeile nu pot juca un rol de seamă în noul cadru de dezvoltare globală.. Provocările cu care se confruntă factorii de decizie din statele membre ale Uniunii din domeniul afacerilor sociale și ocupării forței de muncă s-au diversificat și se diversifică permanent. Ca atare, strategiile inițiale destinate acestor domenii, axate pe reducerea șomajului pe termen mediu și lung, trebuie adaptate din mers pentru a ține cont de toți factorii noi care apar, dar și de procesul de îmbătrânire a populației, pentru a limita efectele negative ale acestuia. În plus, lucrătorii și societățile din toate țările UE se află sub presiunea necesității de adaptare cât mai rapidă la schimbările determinate de progresul tehnologic și la efectele mondializării. Pentru aceasta, UE are nevoie să asigure resursele economice necesare investițiilor în educație, sănătate și alte forme de dezvoltare a resurselor umane, pentru că, fără lucrători bine pregătiți, Europa nu poate avea traiectoria dezvoltării economice pe care și-o dorește.Uniunea Europeană trebuie să joace în continuare un rol foarte activ în lupta de combatere a crizei mondiale legate de climă, iar noua Comisie trebuie să se asigure că programele de protecție a mediului și combatere a efectelor schimbărilor climatice pot beneficia de o finanțare adecvată. În toate demersurile sale, UE trebuie să ia în considerare faptul că politicile privind schimbările climatice trebuie corelate cu măsurile luate în urma Conferinței de la Rio și în funcție de Obiectivele de dezvoltare ale mileniului și de agenda pentru perioada de după 2015.Uniunea Europeană trebuie să păstreze protecția mediului printre obiectivele sale principale și consider că va fi benefică aderarea sa la Convenția privind comerțul internațional cu specii ale faunei și florei sălbatice pe cale de dispariție (CITES). Aceasta va permite totodată întărirea cooperării cu alte țări din afara UE, pentru protejarea speciilor pe cale de dispariție. Nu trebuie să uităm niciun moment marea diversitate de plante, animale și habitate pe care le are Europa, pe un teritoriu destul de restrâns față de alte continente. Potrivit specialiștilor din domeniu, jumătate din zonele umede din Europa au fost drenate și aproape trei sferturi din dunele din Franța, Italia și Spania au dispărut. Cele mai valoroase habitate pentru fauna și flora sălbatică sunt protejate prin lege, însă multe dintre ele sunt în stare proastă și trebuie restaurate. Pe de altă parte, aproape jumătate din mamiferele din Europa și o treime din reptile, pești și păsări sunt pe cale de dispariție. Aceasta se datorează în principal faptului că habitatele acestora se restrâng pe măsură ce se dezvoltă zonele urbane, iar o parte din terenuri sunt alocate unor proiecte de infrastructură, cum ar fi drumurile. Ca atare, avem nevoie de protejarea tuturor acestor specii, atât pentru generațiile actuale, cât și pentru cele viitoare.Salut votul cu privire la comerțul International cu specii ale faunei și florei sălbatice pe cale de dispariție (CITES) și consider că aderarea Uniunii Europene la CITES va reflecta practicile actuale și le va optimiza în scopul protejării speciilor de faună și floră pe cale de dispariție și care vizează aproximativ 35 000 de specii.Salut votul cu privire la asistența ce trebuie acordată Comisiei și colaborarea dintre statele membre în domeniul examinării științifice a problemelor legate de produsele alimentare și sunt de acord cu realizarea unui cadru de reglementare cât mai simplu, clar și stabil atât pentru întreprinderi, cât și pentru lucrători și cetățeni.Salut votul cu privire la regimul de impozitare aferent taxelor de andocare în regiunile ultraperiferice franceze; consider necesară stimularea activității economice și competitivității în regiunile ultaperiferice.Salut votul cu privire la participarea Republicii Croația în Spațiul economic european și consider că aceasta vine ca o consecință a aderării sale la Uniunea Europeană.Avand in vedere ca sectorul european al otelului a jucat un rol semnificativ in procesul de integrare europeana si reprezinta o baza solida industriala europeana consider ca este important sa se analizeze posibilitatea redeschiderii combinatelor inchise temporar prin anumite programe de formare pentru lucratorii care ar urma sa fie angajati in cadrul lor, asigurandu-se astfel evolutia viitoare si competitivitatea sectorului siderugic european.Salut votul pentru mobilizarea Fondului de Solidaritate care vine in sprijinul cetatenilor europeni afectati de inundatii din Serbia, Croatia si Bulgaria. Aceste grave inundatii au provocat ditrugeri masive ale infrastructurilor publice si private, au dus la deteriorarea a sute de mii de gospodarii, cele mai afectate sectoare economice fiind mineritul, agricultura si infrastructura de transporturi.Salut votul cu privire la mobilizarea Fondului de Solidaritate in cadrul bugetului general al Uniunii Europene in forma creditelor de angajament si de plata pentru efectuarea unor plati in avans si consider ca aceasta masura este o masura reala de solidaritate care vine in sprijinul cetatenilor europeni afectati.Salut votul pe propunerea de regulament cu privire la introducerea unor preferinte comerciale autonome pentru Republica Moldova si care introduce trei noi contingente tarifare scutite de taxe vamale pentru merele proaspete, strugurii de masa proaspeti si prunele proaspete si consider ca aceasta masura de sprijin vine in favoarea producatorilor moldoveni care cultiva aceste produse in ferme familiale mici si medii si care au fost cel mai afectati in ultima perioada de criza economica a tarii.. Salut programul Președinției letone și apreciez atenția acordată domeniului siguranței alimentare. Suntem siguri că Uniunea Europeană are nevoie de revizuirea regulamentelor privind siguranța alimentelor. Avem nevoie de reguli clare care să prevină situațiile neplăcute în care anumiți producători sunt acuzați pe nedrept de încălcarea regulilor europene din domeniu. Exemplul concludent este cel al României. În ianuarie 2013, producătorii din țara mea au fost implicați, pe nedrept, în scandalul etichetării greșite a produselor din carne de cal. Este nedrept ca producători cinstiți să aibă de suferit de pe urma greșelilor sau relei-voințe a unor agenți comerciali necinstiți. Regulamentele și procedurile ar trebui să fie astfel create încât autorii faptelor să fie identificați cât mai repede, fără a exista victime colaterale. În ceea ce privește creșterea competitivității agriculturii europene și crearea de noi locuri de muncă în acest domeniu, consider că o atenție sporită ar trebui acordată exploatațiilor mici, fermelor familiale, de până în 10 hectare, care constituie o bună parte a suprafeței agricole cultivate în special în Europa de Est.Consider că prioritatea maximă a Uniunii Europene trebuie să fie aceea de a asigura o creștere economică sustenabilă și locuri de muncă de calitate pentru cetățenii săi. Când e vorba de oameni, trebuie să privim la viitorul Europei în toate dimensiunile sale, dar mai ales la dimensiunea socială pe care o consider substanțială și cred că Comisia Europeană trebuie să o includă în programul său de lucru.Având în vedere evenimentele recente, îmi exprim solidaritatea cu poporul libian și sunt împotriva actelor de violență și a încălcărilor grave ale drepturilor omului în contextul în care angajamentul ferm al Uniunii Europene este cel cu privire la protejarea unității și a integrității teritoriale a Libiei și sper să se găsească o soluție pentru dezamorsarea crizei politice tot mai grave din Libia.Primul obiectiv al etichetării alimentelor este de a furniza informații coerente și transparente, astfel încât consumatorul să facă o alegere în cunoștința de cauză. Multe companii europene răspund acestei așteptări prin furnizarea de informații privind originea produsului, ca o practică voluntară. Abordarea unei „masuri care se potrivește tuturor”, impunând etichetarea obligatorie a originii cărnii utilizate ca ingredient în alimentele procesate ar avea consecințe negative severe asupra fabricanților de alimente, fermierilor, comercianților cu amănuntul și a consumatorilor, ar crea probleme semnificative în lanțul de aprovizionare, ducând la posibile întreruperi și ineficiențe majore, cu potențial de creștere a prețurilor la consumator și a risipei de alimente. Toate acestea ar putea avea ca rezultat un lanț alimentar european mai puțin competitiv. În ceea ce privește consumatorul, trebuie să se identifice o măsură echilibrată care să asigure informarea acestuia, dar fără creșteri semnificative ale prețurilor produselor din carne și fără creșterea poverii administrative atât pentru autorități, cât și pentru operatorii din sectorul agro-industrial, care se confruntă deja cu dificultăți financiare datorate crizei economice.Potrivit unei anchete realizate de Comisie privind IMM-urile, majoritatea acestora își schimbă furnizorii de trei sau de mai multe ori pe an în vederea garantării nivelului necesar de materii prime și de calitate la un preț abordabil. Consider că indicarea obligatorie pe etichetă a țării de origine ar duce la creșterea sarcinilor administrative în cazul IMM-urilor și la o creștere semnificativă a costurilor de producție, precum și la o creștere a presiunii asupra prețurilor pentru fermieri, 90 % din aceste costuri urmând a fi impuse consumatorilor.Consider că o dimensiune esențială a luptei împotriva terorismului trebuie să fie elaborarea de politicile ce vizează protejarea și sprijinirea victimelor și a familiilor lor și de aceea cred că toate statele membre trebuie să pună în aplicare în mod corespunzător normele privind drepturile, sprijinirea și protecția victimelor criminalității, sprijinind în acest fel dreptul fundamental al cetățenilor la securitate și libertate.Susțin poziția raportoarei, potrivit căreia Parlamentul trebuie să adopte o nouă directivă privind sancțiunile rutiere transfrontaliere în termen util, cu scopul de a evita un vid juridic, dar și pentru a garanta nivelul maxim posibil de siguranță rutieră în statele membre. Pe de altă parte, chiar cetățenii, care în general sunt nemulțumiți când primesc o notificare privind o încălcare a normelor de circulație, consideră, de asemenea, un lucru pozitiv faptul că toți cetățenii din UE vor fi tratați în mod egal, indiferent de locul de înmatriculare a vehiculului. Nu trebuie să uităm totodată faptul că această directivă are ca scop atingerea obiectivului de reducere cu 50 % a numărului de decese cauzate de accidentele rutiere până în 2020.Este regretabil faptul că există atâtea situații de încălcări ale drepturilor omului și că viața femeilor educate, active profesional și, în special, femeile care au candidat la alegeri pentru funcții publice, este în pericol doar pentru că ele doresc să se implice din punct de vedere profesional, și că majoritatea copiilor refugiați și strămutați nu au acces la educație. Mă alătur colegilor care condamnă cu fermitate actele de tortură și îmi exprim profunda compasiune față de victimele atrocităților comise în regiunile respective.. Salut adoptarea Strategiei privind uniunea energetică care va contribui la integrarea celor 28 de piețe ale energiei într-una singură. Consider că această strategie va permite accesul mai bun la instrumente de finanțare pentru eficiență energetică în domeniul clădirilor și transporturilor și va ajuta actorii locali pentru punerea în aplicare a programului orașe inteligente. O funcționare mai eficientă a pieței la nivel european va fi benefică pentru toți consumatorii. Sperăm ca prin îndepărtarea barierelor, Agenția europeană în domeniu va putea coopera mai bine cu statele membre în vederea menținerii unor prețuri și taxe la un nivel convenabil, accesibil și competitiv pentru toți cetățenii europeni. Energia ar trebui să fie sigură și durabilă, caracterizată de un nivel mai ridicat de concurență și libertate de alegere pentru fiecare consumator.Domnule președinte, promovarea principiului egalității de șanse între femei și bărbați, alături de asigurarea unei participări sporite a femeilor la viața economică și socială ca protagoniste cu drepturi depline trebuie să devină o realitate la nivel european. Consider că executivul european și statele membre trebuie să colaboreze strâns pentru a promova o strategie coerentă, care să ducă la îmbunătățirea accesului la educație pentru femeile din zonele rurale, protecție socială și formare profesională, învățare continuă, servicii locale de sănătate publică eficiente. Nu trebuie să uităm faptul că multe femei din mediul rural trăiesc în condiții precare și nu beneficiază de pensii sau nivelul acestora este foarte mic și, ca atare, ele au nevoie de atenție sporită din partea forurilor competente. Vreau să felicit raportorul și raportorii din umbră și să trecem de la declarații la o susținere reală a egalității de gen. Trebuie să votăm Raportul Tarabella.Cred cu tărie că CE și statele membre trebuie să promoveze măsuri eficiente pentru a garanta șanse egale pentru femeile din agricultură, care trebuie să reprezinte un obiectiv central în toate politicile comunitare relevante la nivel european în vederea îmbunătățirii calității vieții femeilor care trăiesc în zonele rurale, prin asigurarea unui acces cât mai ușor al acestora la educație, protecție socială și formare profesională, învățare continuă, servicii locale de sănătate publică eficiente și corespunzătoare, la infrastructură și la servicii pentru copii și familie, în special creșe, grădinițe, școli, centre culturale și piețe locale.Consider că finanțarea pe termen lung reprezintă un important instrument propice pentru înscrierea economiei europene pe calea creșterii durabile, inteligente și favorabile incluziunii, conform Strategiei Europa 2020, pentru o mai bună competitivitate și ocupare a forței de muncă și pentru construirea economiei de mâine, în așa fel încât să fie mai puțin predispusă la riscuri sistemice și să fie mai rezistentă. Fondurile europene de investiții pe termen lung (FEITL) oferă finanțare unei game diverse de proiecte de infrastructură, unor societăți necotate sau unor întreprinderi mici și mijlocii (IMM-uri) cotate de lungă durată, care emit instrumente de capitaluri proprii și de datorie pentru care nu există un cumpărător ușor de identificat. De aceea, cred că, prin faptul că se acordă finanțare unor astfel de proiecte, FEITL contribuie la finanțarea economiei reale și la realizarea politicilor Uniunii.. Consider că sunt necesare o abordare eficace și coordonată la nivelul Uniunii și investiții adecvate și specifice cu scopul de a garanta inovarea, care este principalul factor determinant al competitivității mondiale a sectorului siderurgic al Uniunii și care oferă garanții privind păstrarea locurilor de muncă în Europa. De aceea, apreciez propunerea de decizie de mobilizare a FEG pentru sprijinirea reintegrării pe piața muncii a lucrătorilor disponibilizați ca urmare a schimbărilor majore din structura comerțului mondial generate de globalizare.Domnule președinte, pentru a rămâne competitivă într-o lume tot mai globalizată, Uniunea Europeană are nevoie de măsuri care pot asigura finanțarea pe termen lung a economiei europene reale, pe de o parte, și folosirea lichidităților de pe piață, pe de altă parte. În Europa există în acest moment rezerve de lichidități, dar ele nu sunt canalizate eficient către investiții pe termen lung, din cauza crizei de încredere a potențialilor investitori. Marea provocare este deci aceea de a reconecta investițiile private la proiecte atractive. Pentru a realiza acest lucru, Europa trebuie să își asume riscuri pentru a-i încuraja pe promotorii proiectelor să își lanseze investiții pe termen lung, în infrastructură, precum cele din transport, comunicații, energie sau învățământ, în active imobiliare, infrastructură socială, inovare și protejarea climei. Efectul va fi simplu și vizibil: prin multiplicarea investițiilor, Europa va fi mai prosperă și va crea mai multe locuri de muncă. Pe de altă parte, salut propunerea Comisiei privind crearea unui cadru de produs transfrontalier destinat investițiilor pe termen lung, pentru că Europa fără frontiere interne este și trebuie să rămână o piață atractivă pentru asemenea proiecte care sunt benefice pentru cetățenii europeni din zonele transfrontaliere și nu numai.Consider că este necesară o cooperare la nivel internațional cu partenerii strategici ai UE și cu autoritățile de impunere a ordinii de drept din toată lumea pentru a combate proliferarea materialelor de exploatare sexuală a copiilor. Cred că atât Comisia, cât și statele membre trebuie să-și consolideze cooperarea dintre autoritățile de impunere a ordinii de drept, inclusiv prin Europol și Centrul european de combatere a criminalității informatice (EC3), în vederea investigării, eliminării și urmării penale a rețelelor de persoane vinovate de infracțiuni sexuale împotriva copiilor, în mod mai eficient, acordând, în același timp, prioritate drepturilor și siguranței copiilor implicați.Cred că Comisia ar trebui să introducă o nouă metodologie pentru obiectivele cantitative de reducere a sarcinilor administrative la nivel european. Având în vedere experiențele pozitive din unele state membre în stabilirea unor obiective de reducere netă cu scopul de a reduce costurile de conformitate, consider că este necesară discutarea acestei metodologii în cadrul noii inițiative a Comisiei cu scopul reducerii sarcinilor administrative.Consider că este necesară identificarea dezechilibrelor macroeconomice și a celor macrosociale importante din cadrul economiilor UE și ale celor din zona euro și formularea pe această bază a recomandărilor specifice fiecărei țări pregătite în cadrul Semestrului european, inclusiv a măsurilor vizând o convergență a standardelor de muncă și a celor sociale, precum și coordonarea stabilirii salariilor.Consider că zona euro se luptă în continuare cu efectele recesiunii economice deosebit de îndelungate de după 2008 și că redresarea este încă fragilă și ar trebui consolidată pentru a genera o creștere mult mai puternică și mult mai multe locuri de muncă pe termen mediu. Cred că este necesar să se asigure faptul că politicile pe termen scurt și pe termen lung se consolidează reciproc și, de asemenea, consider necesară realizarea unor reforme care să faciliteze un mediu antreprenorial nou, care să stimuleze crearea unor întreprinderi noi și realizarea unor investiții și a unor inovații noi, profiturile pe investiții care s-ar putea realiza fiind un factor vital pentru atragerea capitalului financiar în favoarea economiei europene.Consider că fondurile structurale și de investiții de la nivelul Uniunii reprezintă cea mai mare parte a cheltuielilor de investiții din cadrul bugetului Uniunii și joacă un rol determinant în crearea de locuri de muncă, stimularea creșterii economice și promovarea competitivității și a inovării. Politica de coeziune a UE a fost determinantă în sprijinirea investițiilor publice în sectoare economice vitale și a obținut în practică rezultate tangibile care pot permite statelor membre și regiunilor să depășească actuala criză și să îndeplinească obiectivele Strategiei Europa 2020 și de aceea cred că atât Comisia, cât și statele membre trebuie să depună toate eforturile posibile pentru a adopta rapid, în următoarele luni, programele operaționale rămase, astfel încât implementarea acestora să atingă „viteza de croazieră” în 2016.Având în vedere interesul reciproc în dezvoltarea și utilizarea corespunzătoare a resurselor marine vii în Marea Mediterană și Marea Neagră și convinsă de faptul că conservarea și utilizarea durabilă a resurselor marine vii în zona de aplicare și protecția ecosistemelor marine în care se găsesc respectivele resurse joacă un rol important în contextul creșterii albastre și al dezvoltării durabile. Sunt de acord cu poziția raportorului care recomandă să se aprobe încheierea prezentului acord modificat.. Europa trebuie să pună în aplicare o politică responsabilă, concentrată pe investiții și crearea de locuri de muncă de calitate, pentru a asigura o creștere durabilă și pentru a lăsa moștenire generației viitoare locuri de muncă și nu datorii. Piața forței de muncă este marcată de inegalități semnificative în ceea ce privește condițiile de muncă, iar femeile sunt cele care se confruntă cel mai mult cu riscul de a trăi în sărăcie sau excluziune socială după vârsta de 55 de ani. Pe de altă parte, antreprenoriatele și IMM-urile administrate de femei se confruntă cu mai multe probleme în ceea ce privește obținerea accesului la finanțare și, ca atare, este nevoie de soluții viabile pentru depășirea acestor obstacole. Nu trebuie să uităm faptul că reducerea sărăciei nu este numai unul dintre obiectivele Strategiei Europa 2020, ci și o responsabilitate socială pentru statele membre, iar crearea de locuri de muncă decente și sustenabile este cea mai bună soluție pentru a ieși din sărăcie.Consider necesară intensificarea cooperării cu principalii parteneri și țări în ceea ce privește combaterea finanțării terorismului și cred cu tărie că UE trebuie să inițieze un dialog cu țările partenere cu privire la combaterea finanțării terorismului și să coopereze strâns cu partenerii săi în acest domeniu.Deoarece toate tipurile de discriminare și violență îndreptate împotriva femeilor, inclusiv abuzul sexual, mutilarea genitală feminină, căsătoriile forțate, așa-numitele crime de onoare și exploatarea sexuală a femeilor în scop comercial, precum și violența domestică, nu ar trebui să fie niciodată justificate de vreun temei politic, social, religios sau cultural sau de tradiții populare sau tribale, consider necesar ca statele membre ale Consiliului Europei să semneze și să ratifice Convenția privind prevenirea și combaterea violenței împotriva femeilor, iar, în acest context, UE să facă demersurile necesare aderării la convenție pentru a asigura coerența dintre acțiunea internă și cea externă ale UE privind violența împotriva femeilor.. În ultimii ani, problematica minorității rome a devenit un subiect prioritar atât în dezbaterile publice, cât și pe agenda politică europeană. Romii reprezintă una dintre cele mai numeroase minorități etnice din Uniunea Europeană, datele statistice indicând existența a cca 12 milioane de romi care locuiesc în diferite state membre, adesea în condiții grele de viață. Cu toate că în acest timp au fost realizate progrese importante din punct de vedere legislativ și instituțional, realitatea demonstrează că mai sunt lucruri de făcut în ceea ce privește procesul de incluziune socială a comunităților rome. Discriminarea, sărăcia, excluziunea socială, lipsa de educație și de acces la asistență medicală de bază sunt doar câteva probleme cu care comunitatea romă se confruntă și pentru rezolvarea cărora trebuie să luptăm în continuare. Uniunea Europeană a dezvoltat un cadru legislativ care vizează creșterea integrării sociale a grupurilor marginalizate, combaterea rasismului și a discriminării rasiale, în cadrul unor viziuni strategice generale, precum Strategia Europa 2020, Platforma europeană pentru incluziunea romilor, Cadrul European pentru strategiile de integrare națională a romilor 2020. Consider că promovarea politicilor de incluziune socială a minorităților, prin inițiative și acțiuni de combatere a sărăciei, trebuie să fie pe lista priorităților agendei europene.Discriminarea, sărăcia, excluziunea socială, lipsa de educație și accesul la asistența medicală de bază sunt doar câteva probleme cu care comunitatea romă se confruntă și pentru rezolvarea cărora trebuie să luptăm în continuare. Consider că statele membre și Comisia trebuie să considere o prioritate punerea în aplicare a cadrului UE pentru strategiile naționale de integrare a romilor și cred că este importantă promovarea accesului egal la locuințe, asistență medicală, educație și condiții de trai demne pentru toți cetățenii romi.Consider importantă asigurarea unei mai bune coordonări a politicilor din domeniile ocupării forței de muncă, social și socioeconomic, respectându-se pe deplin totodată competențele naționale și cred că principiul egalității între femei și bărbați trebuie să fie integrat în toate acțiunile care vizează realizarea acestor obiective.. În majoritatea statelor membre, persoanele cu handicap continuă să se confrunte cu mari dificultăți în găsirea unui loc de muncă sau atunci când trebuie să își păstreze locul de muncă, având în vedere că rata șomajului se menține la un nivel ridicat - de două ori mai mare decât cea a populației generale. Statele membre și Comisia trebuie să își întărească colaborarea, pentru că persoanele cu handicap au dreptul de a lucra într-un mediu obișnuit, fără a exista discriminări de orice gen împotriva lor, inclusiv la nivelul instituțiilor europene, care trebuie să dea un exemplu la aplicarea prevederilor existente în domeniu. Consider că trebuie acordată prioritate prevenirii excluziunii acestor persoane de pe piața muncii și păstrării locurilor lor de muncă. Pe de altă parte, tinerii aflați în asemenea situații care se găsesc la început de drum ar trebui sprijiniți, prin includerea în diferite programe de stagii adaptate cu scopul de a identifica aptitudinile pe care le pot dezvolta, în vederea plasării lor pe piața forței de muncă.. Știm cu toții că importanța, atât din punct de vedere economic, cât și social și de mediu a pădurilor în context internațional, european, regional și național este în general bine cunoscută și legitimizată, în parte, în programele de cooperare și finanțare relevante. De aceea, consider necesară aplicarea unui cadru legal la nivel european și național suficient de dezvoltat și eligibil, astfel încât să se creeze un echilibru cu privire la schemele de sprijin. Cred că Uniunea Europeană trebuie să acționeze pentru sprijinirea, coordonarea și suplimentarea acțiunilor statelor membre în ceea ce privește politica forestieră în jurul obiectivului de a asigura dezvoltarea durabilă a sectorului forestier și pentru creșterea nivelului de calitate a vieții cetățenilor europeni, prin consolidarea tuturor bunurilor și serviciilor pe care pădurile le furnizează în domeniul economic, social, cultural și de mediu. De asemenea, apreciez că o eventuală reformă a politicilor Uniunii Europene cu privire la păduri nu trebuie să se reducă doar la provocările aduse de schimbările climatice, ci trebuie și să ia în considerare toate aspectele legate de contribuția pădurilor la dezvoltarea durabilă la nivel regional, european și internațional.Consider că strategia UE pentru păduri trebuie să pună accentul pe gestionarea durabilă a pădurilor și pe rolul lor multifuncțional din perspectivă economică, socială și economică și trebuie să asigure o mai bună coordonare și comunicare a politicilor europene care vizează direct sau indirect silvicultura.Consider că este foarte bine venită ideea că unele state membre au elaborat o strategie cuprinzătoare pentru a include studenții din mediile socioeconomice defavorizate în învățământul superior, abordând astfel problema așa-numitului „filtru social”, și sper că va fi un exemplu pentru toate statele membre.Consider că principala orientare a propunerii Comisiei potrivit căreia este necesar un plan de gestionare pentru mai multe specii în Marea Baltică este una corectă.Consider că obligația impusă Comisiei de a prevedea măsuri specifice privind etichetarea pungilor de transport din plastic biodegradabile și compostabile reprezintă un mijloc important pentru evitarea practicilor înșelătoare de etichetare falsă a pungilor din plastic, mai ales în cazul așa-numitelor pungi de plastic „oxo-biodegradabile”.Apreciez și consider important faptul că raportul include ultimele informații disponibile, pentru a evalua modelarea emisiilor de gaze cu efect de seră legate de schimbarea indirectă a utilizării terenurilor și asociate cu producția de biocarburanți și biolichide, inclusiv măsurarea tendințelor randamentului și productivității agricole, alocarea coproduselor și ratele observate la nivel mondial ale schimbării utilizării terenurilor și ale despăduririlor, precum și posibilul impact al politicilor Uniunii, cum ar fi politicile privind clima, mediul și politica agricolă, implicând părțile interesate în acest proces de analiză.Având în vedere perspectiva descurajatoare cu care se confruntă tinerii pe piața muncii, consider că inițiativa privind ocuparea forței de muncă în rândul tinerilor este unul din instrumentele prin care se poate duce la îndeplinirea obiectivelor Garanției pentru tineret în zonele din Europa care sunt cele mai afectate de șomajul în rândul tinerilor.Sunt de acord că, în contextul actual, prioritatea principală trebuie să o constituie securitatea clădirilor Parlamentului şi că Parlamentul va trebui să adopte noile măsuri necesare pentru a întări securitatea în interiorul și în exteriorul clădirilor sale, rămânând, în același timp, o „casă deschisă” pentru toţi cetățenii europeni.Având în vedere faptul că migrația este un fenomen global și complex care cere o strategie pe termen lung care să abordeze cauzele sale profunde, cum ar fi sărăcia, inegalitățile, injustiția și conflictele armate, consider că statele membre și comunitatea internațională trebuie să contribuie la găsirea de soluții politice durabile în țările aflate în conflict și să consolideze dialogul politic, care cuprinde toate elementele drepturilor omului pentru sprijinirea instituțiilor favorabile incluziunii și democratice, pentru consolidarea rezilienței comunităților locale și pentru promovarea dezvoltării sociale și democratice în țările de origine și în rândul populațiilor lor.. Fac apel către Comisia Europeană să nu retragă propunerea de revizuire a Directivei privind concediul de maternitate și astfel să priveze milioanele de femei de drepturile pe care le au. Avem nevoie de o legislație europeană care să protejeze femeile și să le respecte drepturile. Prin Directiva privind concediul de maternitate se dorește stabilirea unor standarde mai bune pentru toate femeile însărcinate din Uniunea Europeană și extinderea concediului de maternitate la 20 de săptămâni plătite, iar retragerea propunerii reprezintă un atac direct împotriva valorilor pe care Uniunea Europeană le promovează. Solicit Consiliului, Parlamentului și Comisiei să lucreze împreună pentru a debloca situaţia privind directiva prin care toate femeile din Europa vor avea drepturi egale. Este momentul ca Comisia Europeană să pună capăt acestui blocaj, care durează deja de prea mult timp.Consider benefică pentru întreprinderile mici şi mijlocii din Uniunea Europeană organizarea unei campanii privind utilizarea eficientă a resurselor, precum şi a beneficiilor și oportunităților oferite de programele europene. Susţin propunerea raportului referitoate la o mai bună cooperare interinstituţională privind transferul de cunoștințe și bune practici, inclusiv transfrontalier, prin intermediul rețelelor informale. Totodată, este importantă elaborarea de inițiative concrete cu scopul de a facilita cooperarea și gestionarea resurselor la nivel intersectorial.Având în vedere că siguranța pacienților este pusă în pericol de măsurile economice de austeritate care impun tăieri de fonduri în sectorul serviciilor medicale și care au impact direct asupra calității tratamentelor, cred că statele membre trebuie să se asigure că, în această perioadă de criză economică, siguranţa pacienţilor nu este afectată de măsurile de austeritate şi că sistemele de sănătate beneficiază în continuare de o finanţare corespunzătoare. În special, consider că trebuie să se evite cele mai dăunătoare măsuri, cum ar fi economiile pe termen scurt, care ar conduce la costuri ridicate pe termen mediu şi lung, şi să se concentreze, în schimb, pe dezvoltarea în continuare a unor sisteme de sănătate de înaltă calitate şi eficienţă.Consider benefică propunerea de a derula programe pentru a sprijini dezvoltarea unui sector privat, atent la aspectele sociale în țările în curs de dezvoltare, cu accent pe sprijinirea femeilor și a altor grupuri vulnerabile. O soluţie este o informare corespunzătoare și programe de formare referitoare la aspectele financiare, utilizarea de produse bancare și de asigurare, precum și a noilor tehnologii. Pe de altă parte, este important să se dezvolte sisteme de micro-împrumuturi, în special pentru femei, pentru a le oferi acestora posibilitatea de a-şi lansa şi derula propriile afaceri.Consider că unificarea cele două programe de distribuire a fructelor și a laptelui în școli și crearea unui cadru juridic comun este binevenită, având în vedere situația din sectoarele fructelor și lactatelor, sectoare puternic afectate de embargoul rusesc.. Cu siguranță că Uniunea Europeană are în multe cazuri acorduri de cooperare cu aceste țări, dar cred că trebuie să avem în vedere accentul pe educație care le-ar permite tinerelor să supraviețuiască și să își caute un loc de muncă, ceea ce ar fi o alternativă, această situație bineînțeles având și alte alternative, care au fost expuse de vorbitorii de dinaintea mea.Domnule președinte, potrivit statisticilor Fondului Națiunilor Unite pentru populație, 14,2 milioane de tinere fete sub optsprezece ani sunt sau vor fi căsătorite în fiecare an între 2011 și 2020 în țările în curs de dezvoltare, în principal Africa Subsahariană și Asia de Sud, ceea ce reprezintă 39 000 de căsătorii forțate în fiecare zi. Procentul este impresionant, iar statisticile nu se opresc aici: o adolescentă din patru este căsătorită fără voia ei între paisprezece și optsprezece ani; o tânără fată din nouă este căsătorită cu forța între zece și paisprezece ani; o fată din două aduce pe lume un bebeluș fiind încă adolescentă în țările în curs de dezvoltare. Nu trebuie să uităm totodată faptul că în 2009 peste jumătate din populația lumii, respectiv 50,6 % trăia cu mai puțin de 0,70 de euro pe zi, ceea ce încurajează căsătoriile forțate pentru tinerele fete care sunt încă privite ca o sursă de venit pentru familiile lor. De fapt, fetele și adolescentele reprezintă în aceste țări obiecte de care părinții dispun cum vor și care sunt vândute viitorilor soți. Dacă avem în vedere că circa 36 % din copiii de peste șase ani nu au mers niciodată la școală, iar acolo unde există școli, clasele au în medie 129 de elevi, înțelegem că în aceste țări căsătoria reprezintă de cele mai multe ori o soluție sau poate singura soluție posibilă pentru a supraviețui pentru tinerele fără educație... ).Domnule președinte, îl felicit pe Marc Tarabella pentru munca depusă pe acest raport. Consider că structura actuală a celor două programe duce la eficientizarea consolidării dimensiunii educative a tinerilor de a cunoaște alimentele și sursa acestora, de a mări consumul de produse agricole selectate și de formare a unei alimentații sănătoase, îmbunătățind astfel percepția asupra agriculturii și a produselor sale. Măsurile educative obligatorii propuse de Comisie pentru a însoți distribuirea fructelor, legumelor și a laptelui în școli sunt binevenite și, la fel ca și raportorul, cred că este esențială promovarea unei alimentații sănătoase și echilibrate de la cea mai fragedă vârstă, reînvățându-i pe tineri să cunoască alimentele și proveniența acestora, să se familiarizeze cu gustul și textura acestora și să se apropie de producătorii locali. De aceea susțin acest raport, iar dacă ar fi să sintetizez motivele, ele s-ar referi la sănătate, educație, susținerea producătorilor de fructe, legume și produse lactate, dar și susținerea producătorilor locali și a piețelor locale.Doamnă președinte, felicit raportoarea pentru abordarea avută, abordare care vrea să dea un răspuns provocărilor existente. La 20 de ani de la adoptarea obiectivelor Platformei de acțiune de la Beijing constatăm că intenția, lăudabilă de altfel, a factorilor de decizie de a transpune în practică egalitatea de gen în toate domeniile vieții nu este pusă în aplicare în ritmul dorit și nu au fost încă atinse la nivel european toate obiectivele care vizează o egalitate de gen veritabilă. Și am putea exemplifica cu dreptul la integritate și la o viață demnă, dar și cu o mai bună distribuire a sarcinilor de îngrijire a copiilor și fructificarea pe deplin a talentelor și a calificărilor. Pe de altă parte, nu trebuie să uităm faptul că, în Uniunea Europeană, aproximativ 42 % dintre actorii implicați în mod regulat în agricultură sunt femei, iar trei din zece exploatații la nivel european sunt gestionate de femei. Comisia Europeană împreună cu statele membre trebuie să contribuie la promovarea unei strategii care să ducă la crearea de locuri de muncă și pentru femeile din zonele rurale și, implicit, la asigurarea unor pensii decente pentru femeile pensionare din Uniunea Europeană care trăiesc în condiții precare, multe lucrând sau care au lucrat în agricultură și care nu au pensii sau ale căror pensii sunt foarte mici. Voi vota acest raport pentru că eu consider că este nevoie de o strategie pe termen lung și de un răspuns pe care marea majoritatea a femeilor îl așteaptă din partea noastră.. Domnule președinte, pornind de la ideea că interesele tuturor cetățenilor Uniunii Europene trebuie protejate în cazul apariției unor situații de criză majore ce pot fi declanșate de diverși factori sau situații și care pot afecta producția sau distribuția agricolă la nivel european, Comisia Europeană a lansat și anul acesta o propunere de ajustare a plăților directe destinate tuturor agricultorilor. În prezent, nivelul ratei de ajustare a plăților directe este de 1,39 % și avizează plățile pentru sume mai mari de 2 000 de euro per agricultor. Potrivit executivului european, ajustarea respectivă are ca scop constituirea unei rezerve de finanțare de circa 441 de milioane de euro față de 433 de milioane euro în anul precedent, finanțare ce poate fi utilizată în eventualitatea apariției unei crize a sectorului agricol. În funcție de situație, Comisia Europeană va putea face o nouă propunere de adaptare a ratei de ajustare la 1 decembrie 2015, după ce va face o reevaluare a prognozei în luna octombrie. Parlamentul European trebuie să adopte această propunere în termenul prevăzut de Regulament, respectiv până la sfârșitul lunii iunie, în caz contrar Comisia este cea care va putea decide nivelul acestei rate. Consider că, în calitatea noastră de reprezentanți ai cetățenilor europeni, trebuie să respectăm termenul prevăzut.. Consider că Uniunea Europeană trebuie să continue să aibă o abordare majoră în temeiul Protocolului de la Kyoto și, în acest sens, susțin adoptarea Amendamentului de la Doha care prevede angajamente de reducere a emisiilor GES în perioada 2013-2020, la 80 % din emisiile din anul de referință, obligatorii din punct de vedere juridic. Având în vedere că România este prima țară europeană care a semnat Protocolul de la Kyoto, prin care și-a asumat angajamentul său de a sprijini lupta împotriva schimbărilor climatice prin reducerea emisiilor de gaze cu efect de seră, cred, la fel ca și raportoarea, că adoptarea oficială a acestui Amendament se numără printre obiectivele prioritare ale Uniunii Europene, contribuind în mod fundamental la eforturile globale de abordare a schimbărilor climatice.Consider că industriile culturale și creative din Uniunea Europeană reprezintă o forță motrice pentru dezvoltarea socială și economică, precum și pentru crearea de locuri de muncă în Europa și este adusă de creatori, designeri și instituții care se bazează pe excepții și pe limitări ale dreptului de autor. În acest context, cred că inițiativele legislative viitoare de modernizare a dreptului de autor ar trebui să se bazeze pe dovezi independente privind impactul asupra creșterii economice și a locurilor de muncă, în special când vine vorba de IMM-urile din sectoarele culturale și creative cu privire la accesul la cunoaștere și la cultură, dar și posibilele costuri și beneficii.Consider că independența economică a bărbaților și femeilor constituie un element major al egalității de gen. Actuala criză economică riscă să ne arunce în trecut, femeile putând fi afectate în cele din urmă mai mult decât bărbații. De aceea, cred că eforturile de îmbunătățire a participării pe piața muncii și accesul la pozițiile de decizie din conducerea întreprinderilor și nu numai trebuie să figureze printre prioritățile de pe agendă.Într-o Uniune extinsă la 28 de state membre există tipuri diferite de agricultură și decalaje importante de dezvoltare a sectorului agricol, fapt care a determinat apariția unor cerințe şi perspective noi specifice acestui domeniu. Salutăm stabilirea unei rezerve pentru situațiile majore de criză care afectează atât producția cât şi distribuția agricolă şi sperăm să nu existe astfel de situații de criză. Deși, rata de ajustare în temeiul disciplinei financiare nu se aplică în România, plățile directe fiind în curs de introducere progresivă în anul calendaristic 2015, subliniez încă o dată faptul că, ar trebui să se asigure cât mai curând posibil alinierea completă a plăților directe în UE-28.Eficiența energetică reprezintă primul combustibil la nivel mondial, datorită faptului că are costul cel mai redus, este disponibilă și sustenabilă și, de aceea, consider că politicile Uniunii trebuie să stabilească obiective clare pentru adoptarea unor măsuri pentru a crește eficiența energetică și să promoveze investițiile în eficiența energetică pentru că acestea aduc câștiguri importante pe termen lung pentru securitatea aprovizionării la nivel european.Apreciez faptul că și Islanda, care nu este stat membru, susține adoptarea amendamentului de la Doha, dovedind astfel că este interesată de îndeplinirea în comun a acestui angajament stabilit pe baza emisiilor totale de gaze cu efect de seră permise în perioada 2013-2020 în temeiul pachetului UE privind clima și energia.Susțin adoptarea amendamentului de la Doha care stabilește o a doua perioadă de angajament în temeiul Protocolului de la Kyoto cu începere de la 1 ianuarie 2013 până la 31 decembrie 2020, prevăzând angajamente de reducere a emisiilor obligatorii din punct de vedere juridic, dovedind astfel că atât Uniunea Europeană, cât și statele membre se angajează să își limiteze media anuală a emisiilor de gaze cu efect de seră (GES) în perioada 2013-2020.. Uniunea Europeană are nevoie de investiții suplimentare în economia reală în următorii trei ani, iar Fondul european pentru investiții strategice poate și trebuie să sprijine proiectele cu un grad de risc mai ridicat care pot să contribuie la crearea de locuri de muncă și creștere economică în statele membre. Prin maximizarea impactului cheltuielilor publice și deblocarea finanțării unor proiecte cu investiții private, Europa poate să înregistreze progrese în statele membre și în sectoarele în care crearea de locuri de muncă și creșterea economică sunt cele mai necesare. Nu putem decât să sperăm că va exista un tratament favorabil în cadrul Pactului de stabilitate și de creștere pentru contribuțiile naționale la Fondul european pentru investiții strategice, dar și faptul că vor fi luate în considerație specificitățile statelor membre.. Contextul actual de pe piața laptelui după expirarea cotelor necesită acordarea unei atenții deosebite producătorilor de lapte, care se confruntă cu o nouă stare de fapt. Volatilitatea prețurilor este un aspect esențial care trebuie luat în considerare, având în vedere experiențele de până acum, dar și concurența tot mai mare de pe piața laptelui. Producătorii ar trebui să poată prefigura niște marje de preț pentru a-și putea elabora o strategie de piață adaptată la cerințele reale ale pieței. Consider că este necesară o revizuire a prețului de referință la produsele supuse intervenției, astfel încât măsurile adoptate până în prezent de Comisie să fie eficiente și mai atractive. Cred că Observatorul pieței laptelui ar putea fi îmbunătățit prin echiparea acestuia cu un set de indicatori pentru o mai bună monitorizare a pieței. Acești indicatori ar trebui să ofere informații cu privire la marjele de preț și să includă atât statul membru, cât și dimensiunea regională, fără a crește povara administrativă. Totuși, această transparență ar trebui să protejeze interesele diverselor entități de pe filiera laptelui.Domnule președinte, Europa face eforturi pentru a integra riscurile ecologice și sociale în legislația financiară, pentru o orientare cât mai corespunzătoare a capitalului către servicii adecvate în domeniile ecosistemelor și biodiversității. Consider că degradarea mediului, utilizarea excesivă a resurselor și lipsa de măsuri adecvate pot determina efecte nedorite pe termen lung. Pe de altă parte, este necesar să se acorde o atenție sporită utilizării eficiente a resurselor în cadrul construcțiilor și al clădirilor, având în vedere faptul că, la nivel european, clădirilor le revine 40 % din consumul total de energie al Uniunii Europene, ceea ce generează 36 % din totalul emisiilor de dioxid de carbon. Europa are nevoie de clădiri durabile, dar, pentru aceasta, este necesar să avem o planificare inteligentă și durabilă a destinației terenurilor, completată de o amenajare teritorială și de soluții de transport adecvate.Cred că atât Comisia Europeană, cât și statele membre trebuie să dezvolte acțiunile existente sau să stabilească acțiuni noi, inclusiv măsuri de formare și schimb de bune practici, care să poată îmbunătăți gestionarea organizațiilor de producători și poziția competitivă a acestora în cadrul lanțului de aprovizionare cu produse alimentare și subliniez necesitatea de revizuire a legislației în vigoare, în scopul de a asigura o mai bună direcționare a organizațiilor de producători din toate statele membre.Situația țărilor în curs de dezvoltare este destul de precară, mai ales în contextul crizei financiare, iar sectorul public nu poate asigura necesarul de investiții adecvate în domenii precum cel al infrastructurii, aprovizionării cu apă și energiei. Susțin, deci, opinia raportorului, potrivit căruia majoritatea acestor investiții ar putea beneficia de implicarea sectorului privat, pentru că parteneriatele public-private au potențialul de a facilita adoptarea unor soluții inovatoare, care să mobilizeze finanțarea privată pe termen lung și resursele interne pentru a realiza diferite obiective în domeniul dezvoltării, ele fiind promovate din ce în ce mai mult ca mijloc de eliminare a deficitului de finanțare a infrastructurii în țările dezvoltate, dar și în țările în curs de dezvoltare.Pentru contracararea posibilelor consecințe datorate eliminării cotelor de lapte, consider binevenite următoare acțiuni: - plăți compensatorii de venit cea mai afectată categorie sunt fermierii din producția primară. Nivelul acestei compensări ar trebui să țină seama de pierderile reale de venit și să provină din fonduri extra-PAC; - introducerea de măsuri temporare de descurajare a retailerilor de a profita de situația pieței și de a menține prețurile ridicate la comercializare; - introducerea unui sprijin pentru restricționarea livrării de lapte în cazul în care situația de pe piață o impune.Fenomenul migrației cu care se confruntă Uniunea Europeană, mai ales criza din Marea Mediterană, este din ce în ce mai semnificativ. Ca atare, urgența acestei situații poate fi gestionată mai eficient la nivelul Uniunii. Susțin opinia raportului privind necesitatea ca agențiile responsabile să nu facă obiectul unor reduceri sau reafectări de personal, ci, din contră, să li se aloce acestora personal în mod corespunzător, pentru a-și îndeplini responsabilitățile în creștere.Europa este și trebuie să rămână un actor de marcă pe piața internațională în ceea ce privește promovarea inovării durabile și a competențelor și crearea de noi locuri de muncă locale, motiv pentru care salut propunerea Comisiei referitoare la Fondul european pentru investiții strategice (FEIS), care poate contribui, prin sprijinirea investițiilor strategice, la stimularea competitivității Uniunii Europene și la realizarea obiectivului de a avea o creștere economică inteligentă, durabilă și favorabilă incluziunii.Susțin eforturile privind realizarea unui sistem echitabil și complet de informare și de planificare a călătoriilor, astfel încât călătorii să poată avea acces la informațiile respective pe paginile de internet ale serviciilor în cauză. Consider însă că anumite regiuni sau țări nu sunt acoperite corespunzător pe portalurile existente în ceea ce privește opțiunile referitoare la diferitele moduri și posibilități de transport, ceea ce îngreunează călătoriile transfrontaliere. Este necesar ca informațiile disponibile să le permită cetățenilor UE să aleagă conexiunea cea mai sustenabilă, ieftină și rapidă, fără a aduce atingere intereselor comerciale ale operatorilor și susțin poziția raportorului, care afirmă că este sarcina Comisiei să identifice mijloacele adecvate în acest sens și să se asigure că accesul respectiv la informații nu duce la o poziție dominantă a unui furnizor și, prin urmare, la apariția unui monopol care ar submina în mod semnificativ competitivitatea celorlalți actori de pe piață.Salut mobilizarea Fondului de solidaritate al Uniunii Europene în contextul inundațiilor din România (din primăvara și vara anului 2014), din Bulgaria (din vara anului 2014) și din Italia (din toamna anului 2014) în temeiul punctului 11 din Acordul interinstituțional din 2 decembrie 2013.Fondul de solidaritate al Uniunii Europene urmărește să asigure o reacție rapidă, eficientă și flexibilă din partea Uniunii la situații de urgență din statele membre, precum calamități naturale inundații, cutremure, etc. Prin acest fond, UE dorește să demonstreze solidaritatea cu populația din regiunile lovite de dezastre. FSUE acordă asistență financiară țărilor afectate de asemenea catastrofe naturale și consider că reacția UE trebuie să fie rapidă tocmai pentru a permite populației afectate și administrației publice din statele membre să poată efectua lucrările necesare pentru revenirea la normal.Strategia Europa 2020 este principala politică a UE, în care obiectivul de creștere durabilă merge dincolo de problema schimbărilor climatice și acoperă o gamă mai largă de aspecte, urmărind transformarea economiei UE într-o economie inteligentă, verde. Deoarece crearea de locuri de muncă verzi pentru femei va consolida eforturile în vederea atingerii obiectivelor Strategiei UE 2020, sunt convinsă că este nevoie și trebuie să se promoveze spiritul antreprenorial al femeilor în economia verde, punându-se accent pe modele de afaceri mai cooperative, cum ar fi cooperativele și întreprinderile sociale, dar acordându-se atenție și femeilor fermieri și fermelor familiale, accesului la microfinanțare pentru femei, creării de locuri de muncă verzi în serviciile publice și proiectelor-pilot privind criteriile de calitate legate de dimensiunea de gen pentru întreprinderi în contextul achizițiilor publice.Creșterea prețului certificatului va avea un efect asupra majorității sectoarelor industriale din unele state membre care nu dispun toate de tehnologii performante și eficiente din punctul de vedere al emisiilor de carbon. Într-o astfel de situație, pentru conformare, operatorii vor fi nevoiți să cumpere certificatele de pe piață, în condițiile în care alocarea aferentă perioadei 2013-2020 a fost calculată pe baza unor indicatori de referință ( ) stabiliți de Comisia Europeană pe baza celor mai performante 10% instalații din punctul de vedere al emisiilor de carbon, la nivelul UE, în perioada 2007-2008.Consider că este nevoie de o acțiune strategică hotărâtă, coordonată, ambițioasă, dar mai ales eficace, atât la nivelul Uniunii, cât și la nivel național, în conformitate cu dispozițiile din tratat și cu guvernanța economică a Uniunii, care să ducă la dezvoltarea întreprinderilor mici și mijlocii, a microîntreprinderilor, a întreprinderilor noi inovatoare și a companiilor care promovează locuri de muncă favorabile mediului. Aceste acțiuni ar trebui, de asemenea, să conțină măsuri de protecție socială, precum un venit minim garantat, care urmează să fie introduse în conformitate cu practicile naționale și care trebuie să aibă ca scop combaterea sărăciei extreme și a excluderii sociale.Consider că Uniunea Europeană trebuie să asigure încheierea unui acord cuprinzător și ambițios în privința TTIP, care să stimuleze concurența loială pentru ambele părți, ținând cont de valorile economiei europene sociale de piață, aducând beneficii pentru consumatori, industrie și investitori și stimulând crearea de locuri de muncă de calitate și creșterea economică.. În prezent, rata șomajului în rândul tinerilor din Uniunea Europeană este de peste 20 % dublu față de rata șomajului aferentă tuturor grupurilor de vârstă la un loc și de aproape 3 ori mai ridicată decât în cazul celor de peste 25 de ani. Uniunea Europeană promovează antreprenoriatul prin intermediul Strategiei Europa 2020 și al inițiativelor sale emblematice privind „Noi competențe și locuri de muncă”, „O agendă digitală pentru Europa”, „O Uniune a inovării” și „Tineretul în mișcare”. Tinerii au capacitatea de a influența semnificativ direcția pe care o va urma forța de muncă din Europa în anii următori. Consider că Uniunea Europeană, împreună cu statele membre, trebuie să sprijine tinerii să se dezvolte profesional și să creadă în forța acestora de a genera schimbare și de a contribui la creșterea inteligentă, durabilă și favorabilă incluziunii pe care Strategia Europa 2020 o propune.Consider că politica agricolă comună trebuie sa fie mai puțin birocratică, în vederea reducerii ratei de eroare și în vederea instituirii unor noi instrumente, care să facă posibilă distingerea erorilor în cazurile de fraudă. Salut decizia Comisiei de a prelungi cu o lună termenul pentru solicitările de plăți directe și consider că acest lucru reprezintă un pas înainte pentru reducerea ratei de eroare din cadrul PAC.Consider că trebuie îmbunătățită coordonarea dintre instituțiile și agențiile UE și organizațiile societății civile și, de asemenea, intensificată cooperarea dintre instituțiile UE și statele membre, inclusiv dintre Parlamentul European și parlamentele naționale, pentru a crește gradul de conștientizare a necesității de a promova o cultură a respectului și a toleranței, pentru a pune capăt tuturor formelor de discriminare împotriva femeilor și pentru a asigura punerii în aplicare a strategiilor naționale pentru respectarea și protejarea drepturilor și a sănătății sexuale și reproductive a femeilor. Cred că trebuie insistat asupra rolului Uniunii în sensibilizarea societății și în promovarea bunelor practici în acest domeniu, dat fiind faptul că sănătatea este un drept fundamental esențial pentru exercitarea altor drepturi ale omului.Consider binevenită propunerea Comisiei cu privire la asigurarea unui echilibru pentru piața internă și protecția consumatorilor, care vizează să simplifice și să accelereze mecanismele de combatere a fraudelor vamale, evitând astfel birocrația inutilă și repetitivă, în scopul consolidării securității pieței interne, dar și a produselor care circulă în cadrul acesteia, garantând astfel un nivel ridicat de protecție a consumatorilor.Drepturile muncii reprezintă unul din pilonii fundamentali ai muncii decente și constituie principalul instrument pentru combaterea exploatării prin muncă. Sunt de acord cu faptul că este necesar să aibă loc o adevărată reflecție la nivel european cu privire la factorii de risc privind munca forțată care împing persoanele către aceasta: pierderea veniturilor și sărăcia, vulnerabilitățile legate de lipsa educației, de analfabetism, vulnerabilitatea anumitor grupuri (femei, copii migranți). Consider că strategia europeană de combatere a sărăciei trebuie să meargă mult mai departe decât simpla coordonare a acțiunilor naționale, să stabilească obiective obligatorii pentru reducerea sărăciei și să includă textul preambulului la acest protocol, potrivit căruia munca forțată „contribuie la perpetuarea sărăciei și împiedică realizarea obiectivului reprezentat de munca decentă pentru toți”.Consider că statele membre și autoritățile locale și regionale trebuie să se îndrepte spre un veritabil acord social privind apa, cu scopul de a garanta disponibilitatea, stabilitatea și gestionarea sigură a resursei, în special prin adoptarea unor politici cum ar fi înființarea unor fonduri de solidaritate privind apa și a altor mecanisme de acțiune socială, pentru a sprijini persoanele care nu își pot permite accesul la servicii de alimentare cu apă și salubrizare, astfel încât să se îndeplinească cerințele în materie de siguranță a aprovizionării și să nu se pericliteze dreptul omului la apă. Cred că toate statele membre trebuie să introducă mecanisme de acțiune socială, precum cele care există deja în unele țări ale Uniunii, pentru a asigura aprovizionarea cu apă potabilă a cetățenilor care se confruntă cu adevărate dificultăți.Consider că este evident rolul pe care patrimoniul cultural îl are în cadrul relațiilor externe ale Uniunii prin intermediul dialogului politic și al cooperării cu țările terțe și cred că statele membre, Comisia și Consiliul trebuie să relanseze diplomația culturală prin proiecte de cercetare interdisciplinară cu privire la conservarea patrimoniului cultural care să implice atât statele membre ale Uniunii Europene, cât și țări din afara Uniunii.Susțin și sunt de acord cu raportorul cu privire la faptul că „Educația antreprenorială” la toate nivelurile poate fi un instrument foarte eficace pentru a motiva tinerii ca, în urma unui proces decizional, să-și demareze propria afacere și carieră și, de asemenea, să aibă succes în această carieră. Consider că aceasta este o abordare care sprijină tinerii, dezvoltându-le creativitatea, capacitatea de a face față riscurilor, gestiunea eșecului și comportamentul responsabil, calități absolut necesare în Europa zilelor noastre.Întreprinderile familiale aduc o contribuție esențială la succesul reformelor privind formarea profesională și la creșterea numărului de ucenicii. În acest context, consider că, pe termen lung, sistemele de formare profesională funcționale pot contribui la combaterea deficitului de specialiști și a șomajului în rândul tinerilor și cred că statele membre și Comisia ar trebui să promoveze schimbul de bune practici cu privire la modul în care sistemele de formare profesională pot oferi întreprinderilor familiale cel mai bun mediu de investiții în ucenicii.Uniunea Europeană a elaborat și a propus un ansamblu de programe și de orientări care încadrează activitățile și inovarea din economia albastră. Consider că acest cadru trebuie evaluat din punctul de vedere al utilității practice pentru sprijinirea eforturilor statelor membre și a autorităților regionale și locale de dezvoltare a economiei albastre. De asemenea, cred în rolul important al noilor tehnologii în contracararea degradării ecosistemelor marine și în legăturile dintre economia albastră și cea ecologică, în special în ceea ce privește metodele inovatoare de curățare a mărilor, inclusiv reciclarea rentabilă a materialelor plastice poluante.Consider că politicile Uniunii Europene trebuie să vină în sprijinul orașelor și zonelor urbane funcționale, pentru ca acestea să își exprime și să își valorifice potențialul lor deplin de motoare ale creșterii economice, ocupării forței de muncă, incluziunii sociale și dezvoltării sustenabile. Cred că aceste orașe și zone urbane funcționale trebuie să fie asociate în mai mare măsură întregului ciclu de elaborare a politicilor la nivel european.Lupta pentru egalitatea de gen trebuie asumată de către noi toți drept o prioritate, iar educația este o pârghie importantă, pe care suntem obligați să o folosim. Instruirea profesorilor cu privire la egalitatea de gen, asigurarea accesului egal la educație pentru fete și băieți, implementarea unor măsuri împotriva violenței bazate pe criterii de gen în școli, dar și interzicerea promovării, în manualele școlare, a stereotipurilor de gen sunt doar câteva dintre acțiunile cuprinse în cadrul acestui raport care pot veni în sprijinul fetelor si femeilor, îmbunătățind vizibil condiția femeii în societate. De asemenea, trebuie să avem în vedere că un sistem național de educație care promovează egalitatea de gen este, în egală măsură, un mecanism prin care statele membre pot lupta împotriva agresiunilor de orice fel asupra femeilor. Educarea timpurie a copiilor poate însemna inclusiv o metodă de prevenire a violenței domestice și a agresiunilor sexuale împotriva femeilor, iar cazuri precum cel de la Vaslui, România, care a zguduit o țară întreagă, ar putea fi împiedicate. Consider că trebuie să luptăm pentru o viață mai bună a femeilor de pe teritoriul Uniunii, dar și din afara granițelor ei, prin implementarea măsurilor necesare care să asigure promovarea egalității de gen în sistemul nostru de educație.În Europa, conform ultimelor statistici disponibile, forța de muncă din domeniul cercetării îmbătrânește. Prin urmare, este necesar să se pună urgent la dispoziția tinerilor, în special a femeilor, cariere atractive în acest domeniu, deoarece știința joacă un rol-cheie în economia europeană, iar știința are nevoie de un număr cât mai mare de cercetătoare care pot dezvolta cercetarea exploratorie, contribuind astfel la realizarea obiectivelor Strategiei 2020. Unul din obiectivele principale ale strategiei sunt carierele femeilor. Consider că este necesară o mai bună sistematizare a datelor disponibile referitoare la repartiția pe sexe și la monitorizarea poziției femeilor de știință la nivelul statelor membre, pentru a promova egalitatea dintre sexe în toate instituțiile de cercetare din domeniul public sau privat și, de asemenea, cred că este nevoie de o mai mare flexibilitate în ceea ce privește condițiile de muncă atât pentru femeile, cât și pentru bărbații cercetători, pentru a le permite acestora să concilieze viața profesională cu cea de familie și pentru a elimina diferențele de remunerare dintre bărbații și femeile cercetători în perspectiva respectării egalității de gen. Nu în ultimul rând, cred că statele membre ar trebui, prin pârghiile disponibile, să lupte pentru un echilibru mai bun între bărbați și femei în cadrul organismelor responsabile de angajare și promovare a cercetătorilor.Este regretabil faptul că persoanele în vârstă sunt încă adesea expuse discriminării pe motive de vârstă, stereotipurilor și obstacolelor și, prin urmare, cred că statele membre trebuie să pună în aplicare fără întârziere și în mod corect Directiva privind egalitatea de tratament în ceea ce privește încadrarea în muncă și ocuparea forței de muncă.Politica de coeziune este principalul instrument al Uniunii Europene, care vizează reducerea disparităților economice, sociale și teritoriale în regiunile europene, stimulând competitivitatea acestora, combătând schimbările climatice și dependența energetică și contribuind, în același timp, la atingerea obiectivelor Strategiei Europa 2020. Consider că, în ciuda dificultăților întâmpinate de unele state membre și regiuni în a le cofinanța, investițiile din cadrul politicii de coeziune au atenuat în mod semnificativ efectele negative ale crizei economice și financiare și au contribuit la asigurarea stabilității în cadrul regiunilor, prin asigurarea fluxurilor de finanțare într-o perioadă în care investițiile publice și private naționale și regionale au scăzut brusc, fondurile politicii de coeziune echivalând cu 21 % din investițiile publice în întreaga Uniune și 57 % în țările beneficiare ale fondurilor de coeziune în ansamblu.Domnule președinte, domnule comisar, criza laptelui și a cărnii de porc provoacă dispute puternice în Europa, iar pachetul propus de Comisia Europeană este un răspuns la dificultățile existente în sector, dar nu unul suficient pentru sprijinul pe care fermierii îl așteaptă de la noi. Spre exemplu, pentru România, suma de 11,1 milioane de euro este mică pentru cei 1 150 000 de aplicanți pentru plățile directe, precum și pentru producătorii afectați de embargoul rus, pe de o parte, și de secetă, pe de altă parte. Astăzi vorbim despre o criză, o criză care persistă și de aceea cred că, pe lângă pachetul financiar propus de Comisie, pe lângă măsurile legate de flexibilitatea acordată statelor membre pentru a direcționa ajutorul către măsuri adecvate, ajutorul pentru depozitare privată, ajutoare direcționate sau de stat, trebuie avut în vedere că pentru criză există și rezerva de criză. În plus, toate aceste măsuri vor să rezolve situația la momentul actual, dar ceea ce se impune este găsirea de soluții pe termen mediu și lung care să dea un răspuns adecvat. Mulțumesc.Strategia Europa 2020 este o bază valabilă pentru o creștere inteligentă, sustenabilă și favorabilă incluziunii, iar dacă obiectivele acesteia vor fi confirmate înainte de sfârșitul acestui an, instrumentele sale de punere în aplicare trebuie actualizate și consolidate acum. În acest context, trebuie găsită o soluție solidă pentru toate problemele de natură socială ale Uniunii, în special pentru șomaj, discrepanțele în privința competențelor, diferențele sociale și excluziunea, precum și riscurile de dumping social și exod de creiere. Consider că este nevoie de redresare economică și de investiții care să stimuleze crearea de locuri de muncă de calitate, de investiții sociale concentrate pe competențe, servicii de îngrijire a copiilor și alte servicii sociale. De aceea trebuie să promovăm implicarea mai puternică în acest sens a partenerilor sociali de la nivel european, dar și național.Domnule președinte, vorbim mult în această perioadă despre solidaritate și este normal să fie așa. România este solidară cu partenerii săi europeni și este normal ca această atitudine să fie dublată de solidaritatea în drepturi. Așa ar fi corect și conform cu valorile și principiile Uniunii Europene în care cu toții credem. Solidaritate înseamnă drepturi și obligații respectate și asumate în aceeași măsură de către toate statele membre. Cred că aderarea României la spațiul Schengen va spori securitatea acestui spațiu. Suntem un stat membru UE responsabil. De altfel, România deja acționează ca stat Schengen de facto, dacă ne uităm la modelul în care țara noastră își securizează granițele. Fac apel la liderii politici europeni să țină cont de eforturile și rezultatele autorităților române și să renunțe la obiecțiile politice care au oprit până acum intrarea României în Schengen. Mulțumesc.Doamnă președintă, în multe state membre ale Uniunii Europene autoritățile locale și regionale sunt competente din punct de vedere oficial să participe la politicile naționale în domeniul dezvoltării prin intermediul cooperării descentralizate. În consecință, acestea pot fi privite ca actori direcți în politica de dezvoltare și în afacerile externe ale Uniunii. Consider că municipalitățile și regiunile trebuie să aibă o implicare mai mare, bazată pe parteneriat și expertiză, prin concentrarea eforturilor în primul rând asupra domeniilor specifice care sunt de competența administrației publice locale sau regionale. O dezvoltare durabilă nu poate fi asigurată decât dacă anumite responsabilități revin celor care cunosc cel mai bine realitățile și caracteristicile specifice la nivel local și regional. Nu trebuie însă să uităm rolul esențial al autorităților locale, anume acela de garant al coeziunii sociale și teritoriale. Mulțumesc.Consider că proiectul de decizie privind supunerea 4-metilamfetaminei unor măsuri de control este unul binevenit.Consider că, conform Protocolului, statele membre ale OIM trebuie să elaboreze politici și un plan de acțiune la nivel național pentru suprimarea efectivă și susținută a muncii forțate și să ia măsuri pentru a aplica dispozițiile acestui protocol, consultând atât organizațiile angajatorilor, cât și pe cele ale lucrătorilor. Cred că trebuie să avem în vedere protejarea lucrătorilor migranți împotriva practicilor de recrutare și plasare potențial abuzive și frauduloase și trebuie să luptăm pentru eradicarea cauzelor adânci care provoacă mărirea riscurilor legate de munca forțată.Deoarece reducerea sărăciei ține de aspecte de inechitate, iar inegalitățile între țări și în interiorul acestora s-au adâncit atât în țările dezvoltate, cât și în țările în curs de dezvoltare, consider că în domeniul dezvoltării este necesar să se asigure un transfer mai echitabil al resurselor financiare de la nivel național la nivelul subregional, al orașelor sau al localităților.Întrucât Grecia se confruntă la granițele sale cu o presiune fără precedent a valului de migranți, consider că aceste măsuri reprezintă un mesaj puternic de solidaritate europeană și apreciez faptul că Comisia va oferi Greciei un sprijin de aproape 450 de milioane de euro pentru a răspunde provocărilor legate de migrație și securitate.Deoarece indicațiile geografice au un potențial economic imens și o protecție adecvată a acestora poate aduce beneficii importante, în special IMM-urilor și regiunilor europene, consider că această protecție promovează și facilitează accesul la piața comună, dar și la piețele din afara Uniunii al produselor artizanale europene, care sunt fructul unor cunoștințe și competențe tradiționale, care contribuie la păstrarea unui know-how valoros, caracteristic unor întregi comunități sociale și locale și care reprezintă, de asemenea, o componentă semnificativă a patrimoniului istoric, cultural, economic și social european.Consider că cele două state membre îndeplinesc condițiile de acordare a ajutorului pus la dispoziție de Fondul de solidaritate și cred că fondul trebuie mobilizat pentru a oferi o contribuție financiară și ajutor regiunilor din Bulgaria și Grecia care au fost serios afectate de daune în anul 2015.Consider că schimbul de informații, evaluarea riscurilor și controlul noilor substanțe psihoactive 44-metil-5-(4-metilfenil)-4,5-dihidrooxazol-2-amină (4,4’-DMAR) și 1-ciclohexil-4-(1,2-difeniletil)piperazină (MT-45) este unul binevenit.Consider că proiectul de decizie privind supunerea substanțelor 4-iodo-2,5-dimetoxi-N-(2-metoxibenzil)fenetilamină (25I-NBOMe), 3,4-dicloro-N-[[1-(dimetilamino)ciclohexil]metil]benzamidă (AH-7921), 3,4-metilendioxipirovaleronă (MDPV) și 2-(3-metoxifenil)-2-(etilamino)ciclohexanonă (metoxetamină) unor măsuri de control este unul binevenit.Consider că schimbul de informații, evaluarea riscurilor și controlul noilor substanțe psihoactive, precum cel al substanței 5-(2-aminopropil)indol, este unul binevenit.. Egalitatea de șanse reprezintă un factor esențial pentru dezvoltarea durabilă, în special în domeniile în care această inegalitate este mai pronunțată în țările în curs de dezvoltare, și anume: ocuparea forței de muncă și activitățile economice, guvernanță, accesul la educație, sănătate, violența împotriva femeilor. Apreciez faptul că s-au înregistrat progrese considerabile în ceea ce privește egalitatea de șanse între femei și bărbați în cadrul cooperării pentru dezvoltare și cred că este importantă coordonarea și armonizarea cu statele membre, prin schimbul de bune practici. Consider că Uniunea Europeană trebuie să continue să promoveze egalitatea de gen la nivel internațional și regional, subliniind, în special, importanța extinderii aplicării acesteia dincolo de domeniile sănătății și educației, în acest mod contribuind la integrarea deplină a egalității de șanse între femei și bărbați în strategiile de țară și la punerea în aplicare a cooperării pentru dezvoltare a Uniunii Europene.Consider că bugetul 2016 reflectă prioritățile politicilor în materie de creare de locuri de muncă, însă cred că poziția Consiliului de a limita bugetul pentru 2016 față de cum era prevăzut este una drastică.Susțin poziția raportorului, în special pentru alinierea cerințelor privind compoziția cazeinelor comestibile la cele impuse de Codex Alimentarius, în acest fel asigurându-se condiții de concurență echitabile pentru toți operatorii economici din sectorul alimentar pe piața mondială.Sunt de acord cu poziția raportorului, și anume că modificările propuse îmbunătățesc posibilitatea punerii în aplicare realiste a acestei directive, astfel încât aceasta să poată deveni un instrument important de îmbunătățire a calității aerului în Uniunea Europeană, fără a se impune sarcini nejustificate asupra societății și a economiei.În contextul în care Tunisia are un mare potențial de creștere pe termen lung, cred că este esențial ca problema tunisiană să devină o prioritate a UE, iar UE să se angajeze concret în planul economic și al unor investiții care să sprijine tranziția fragilă a acestei țări spre democrație, succesul experimentului tunisian fiind în interesul întregii regiuni, dar și al Uniunii.Întrucât Ziua mondială împotriva pedepsei cu moartea din 10 octombrie 2015 se axează pe o mai bună conștientizare cu privire la aplicarea pedepsei capitale în cazul infracțiunilor legate de droguri, consider că aceasta este incompatibilă cu valori precum respectarea demnității umane, libertatea, democrația, egalitatea, statul de drept și respectarea drepturilor omului, pe care se întemeiază Uniunea, și că orice stat membru care ar reintroduce pedeapsa cu moartea ar încălca, astfel, tratatele și Carta Drepturilor Fundamentale a UE.Consider că dezvoltarea continuă a unei piețe interne integrate pentru plăți electronice sigure este crucială pentru a sprijini creșterea economică a Uniunii și pentru a asigura faptul că consumatorii, comercianții și întreprinderile se pot bucura pe deplin de varietatea și de transparența serviciilor de plată pentru a beneficia pe deplin de piața internă.În ciuda existenței Directivei 2006/54/CE din 2006 privind egalitatea între femei și bărbați pe piața forței de muncă, diferențele de remunerare încă persistă și sunt chiar în creștere. Plata egală pentru muncă egală este un principiu corect care trebuie să funcționeze și în materie de egalitate de gen și care trebuie evaluat de către toți angajatorii, iar pentru aceasta avem nevoie de o legislație mai bună.Întrucât Uniunea Europeană și-a asumat angajamentul de a promova egalitatea de gen și de a asigura integrarea dimensiunii de gen în toate acțiunile sale, consider că este importantă îndeplinirea măsurilor de consolidare a poziției de lider a femeilor și a participării femeilor și a organizațiilor care militează pentru drepturile femeilor în sfera publică, dar și în cea privată.Consider și întăresc ideea exprimată în această propunere de rezoluție, și anume: Comisia trebuie să dezvolte în continuare conceptul privind existența unui instrument la nivelul UE de partajare a riscurilor în caz de catastrofe industriale, cu respectarea deplină a principiului „poluatorul plătește”, pentru a acoperi eventualele costuri dincolo de un nivel ridicat al garanțiilor financiare obligatorii.Salut reacția rapidă a Comisiei Europene cu privire la gestionarea crizei actuale a refugiaților și cred că Parlamentul European trebuie să acționeze în timp util, în conformitate cu responsabilitățile care îi revin în materie de buget, pentru a combate cauzele principale ale crizei migrației și a refugiaților.Consider că Uniunea Europeană trebuie să continue și să-și intensifice eforturile diplomatice pentru a înțelege mai bine pozițiile țărilor partenere, pentru a încuraja aceste țări să aplice politici ambițioase de luptă împotriva schimbărilor climatice și să constituie alianțe în favoarea acestei ambiții.Consider că mobilizarea instrumentului de flexibilitate peste plafoanele înscrise în cadrul financiar multianual (CFM) pentru a completa cu suma de 66,1 milioane EUR în credite de angajament finanțarea prevăzută în bugetul general al Uniunii pentru exercițiul financiar 2015 pentru măsurile de gestionare a crizei refugiaților și a migrației reprezintă o soluție pentru finanțarea măsurilor de gestionare a crizei refugiaților.Apreciez faptul că proiectul de buget rectificativ nr. 6/2015 acoperă crearea a două noi posturi bugetare pentru cheltuielile de sprijin pentru fondurile fiduciare gestionate de Comisia Europeană în domeniile de politică „Dezvoltare și cooperare” și „Extindere” și consider că această adaptare tehnică a părții de venituri a bugetului UE este bine fundamentată.Sunt de acord cu poziția raportorului cu privire la accesul la Sistemul de informații privind vizele (VIS) în vederea consultării de către autoritățile desemnate ale statelor membre și de către Europol în scopul prevenirii, depistării și cercetării infracțiunilor de terorism și a altor infracțiuni grave.Doamnă președintă, este ușor să concluzionăm că problemele din Europa includ antisemitismul, islamofobia sau discursuri de incitare la ură. Ceea ce este important însă este să vedem cauzele care stau la baza acestor manifestări, pentru că eliminarea cauzelor duce la combaterea efectelor. O strategie eficientă împotriva rasismului, xenofobiei, antisemitismului trebuie să se bazeze pe informarea și educarea cetățenilor, cât și pe protejarea și promovarea drepturilor grupurilor minoritare. Avem nevoie de politici concrete, care să elimine discriminarea și infracțiunile motivate de ura împotriva evreilor, a musulmanilor, a creștinilor, care să găsească soluții viabile împotriva violenței, a discriminărilor la angajare sau a excluziunii sociale. Trebuie să demonstrăm că Europa este o comunitate de valori împărtășite, dintre care aceea a egalității în demnitate a tuturor oamenilor și a respectului acestei egale demnități constituie fundamentul oricărei societăți democratice.. Într-un viitor nu foarte îndepărtat lumea riscă să se confrunte cu noi provocări dacă nu sunt luate măsuri corespunzătoare, iar una dintre probleme va fi o concurență acerbă pentru resurse, generată de schimbările climatice. Această concurență riscă, totodată, să accentueze pericolul strămutării populației, atât în interiorul frontierelor naționale, cât și la nivel transfrontalier. Potrivit unui raport pe 2014 al UNEP privind decalajele în ceea ce privește adaptarea la schimbările climatice, țările în curs de dezvoltare vor avea nevoie de dublarea sau chiar de triplarea bugetelor alocate acestui capitol față de estimările anterioare de 70-100 de miliarde USD pe an până în 2050. O atenție deosebită trebuie alocată reducerii defrișărilor și degradării pădurilor care sunt responsabile pentru 20% din emisiile globale de gaze cu efect de seră, dar și respectării angajamentelor asumate de refacere a 350 de milioane de hectare de pădure, lucru care ar permite reducerea emisiilor de CO2 cu 4,5-8,8 miliarde de tone pe an până în 2030.. Ebola și alte epidemii de aceste gen sunt amenințări transnaționale care nu țin cont de frontiere, ceea ce necesită o cooperarea internațională cât mai strânsă, pentru a determina cauzele acestei crize, dezvoltarea de noi tratamente pentru bolile neglijate, precum și pentru a consolida sistemele de sănătate naționale și de a facilita transferurile de rezultate către populația în cauză. Pe de altă parte, sunt necesare măsuri de protecție adecvate pentru a evita ca parteneriatele public-privat să dăuneze persoanelor vulnerabile într-o piață nereglementată, motiv pentru care susțin propunerea Organizației Mondiale a Sănătății de revizuire a Regulamentul sanitar internațional în vederea introducerii ideii de responsabilitate interdependentă. În plus, nu trebuie să uităm faptul că există riscul apariției unei crize alimentare în urma epidemiei, care a avut efecte devastatoare asupra micilor agricultori. Ca atare susțin necesitatea unei cooperări mai strânse între Comisie, statele membre și comunitatea internațională și a unor investiții în dezvoltarea pe termen lung a acestora, pentru a nu risca viitorul fermelor familiale și al securității alimentare din Africa de Vest.Susțin propunerea raportorului privind prezentarea de către Comisie a unei concepții noi a regimului de omologare de tip actual pentru a garanta, pe de o parte, că omologările de tip și certificatele de conformitate emise de autoritățile naționale competente pot fi verificate în mod independent și reevaluate de către Comisie, dacă este cazul, cu scopul de a asigura condiții de concurență echitabile la nivelul UE, și, pe de altă parte, că reglementările UE sunt puse în aplicare în mod eficace, iar deficiențele măsurilor de punere în aplicare sunt corectate fără creșterea necesară a sarcinii administrative.Susțin propunerea raportorului privind un schimb eficient de informații și prelucrarea eficientă a informațiilor fiscale între statele membre, dar există încă o serie de dificultăți practice importante, cum ar fi marja de apreciere de care dispune statul membru emitent pentru a decide care alte state membre ar trebui informate. În plus, sistemul de monitorizare nu este suficient de eficient, motiv pentru care se îngreunează sarcina Comisiei de a identifica orice încălcare a cerinței privind schimbul de informații privind deciziile transfrontaliere în avans și acordurile de preț în avans.În contextul unei piețe unice la nivel european și a mondializării tranzacțiilor comerciale, care devin din ce în ce mai complexe, controalele UE privind comerțul cu instrumente de tortură se dovedesc a fi extrem de importante. Pe de altă parte, eforturile depuse de Parlamentul European în direcția prevenirii torturii contribuie în primul rând la protejarea drepturilor omului. Rolul statelor membre este de asemenea vital, fiind necesară o monitorizare a punerii în aplicare a angajamentelor statelor membre și a obligației lor de raportare și schimb de informații. Consider că, este necesar să se asigure coerența controalelor la export ale UE, astfel încât produsele să nu sufere o dublare a controalelor, însă verificările și eventual sancțiunile, trebuie respectate efectiv.Într-o Europă a liberei circulații a cetățenilor, garantarea dreptului acestora de a fi bine informați în legătură cu serviciile de care pot beneficia pe parcursul călătoriilor în Europa și în afara ei este necesar și benefic pentru toate părțile. În plus, călătorii trebuie să aibă acces la mijloace adecvate pentru a putea face recurs în cazul apariției unor probleme în perioada în care beneficiază de serviciile respective, fie că vorbim de călătoria ca atare sau de un sejur, mai ales în cazul prestațiilor achiziționate pe internet.Susțin necesitatea ca executivul european să ia măsurile care se impun pentru a respecta perioada necesară pentru revizuirea acordurilor bilaterale dintre UE și cele cinci țări europene care nu fac parte din Uniune (Confederația Elvețiană, Principatul Liechtenstein, Republica San Marino, Principatul Monaco și Principatul Andorra), precum și cu fiecare dintre statele membre și cele 12 teritorii dependente sau asociate pentru a evita apariția unor portițe pentru frauda și evaziunea fiscală transfrontalieră sau alte inadvertențe în procesul de tranziție la standardul nou privind schimbul automat de informații. Consider esențial rolul Parlamentului în efortul de reducere a oricărei pierderi posibile de venituri din impozite ale statelor membre din întreaga Uniune.Deoarece creșterea transparenței legislației Uniunii este un element esențial al strategiei pentru o mai bună legiferare, implementată de instituțiile Uniunii, consider oportună abrogarea acelor acte legislative care au încetat să producă efecte reale.Consider că noua legislație în materie de poluare a aerului, care cauzează aproximativ 400 000 de decese premature în UE, anual, ar putea duce la economii de până la 40 miliarde de euro din costurile cu poluarea, până în anul 2030.Consider că normele noi vor supune alimentele evaluării siguranței și autorizării printr-o procedură complet armonizată la nivelul Uniunii Europene. Autoritatea Europeană pentru Siguranță Alimentară (EFSA) ar trebui să efectueze o evaluare în toate cazurile în care un produs alimentar poate afecta sănătatea umană.Se cunoaște faptul că folosirea organismelor modificate genetic a fost întotdeauna controversată, Uniunea Europeană având reguli foarte stricte și proceduri de autorizare complexe pentru cultivarea și comercializarea acestora. Consider de bun augur faptul că, începând din aprilie 2015, statele membre pot decide dacă permit cultivarea OMG-urilor pe teritoriul lor.Susțin propunerea executivului european privind găsirea de soluții pentru criza persistentă care afectează agricultorii europeni, în special în sectorul produselor lactate și, mai ales, propunerea de a integra deja în poziția sa privind bugetul pe 2016 suma de 500 de milioane de euro pentru sprijinirea măsurilor de urgență anunțate de Comisie.Consider că rolul activ al Parlamentului European în aplicarea și controlarea aplicării articolului 23 trebuie să fie evidențiat și susținut de o colaborare transparentă și de un schimb de informații eficient pe parcursul procesului. Pe de altă parte, o mai bună coordonare instituțională între toate administrațiile, alături de procese de reprogramare simple și transparente, sunt lucruri esențiale pentru îndeplinirea obiectivelor politicii de coeziune, având în vedere rolul acesteia pentru menținerea investițiilor în regiunile europene.În această perioadă de criză economică, singura sursă de investiții pentru multe state ale Uniunii a fost și rămâne politica de coeziune. Ea reprezintă un sprijin considerabil pentru statele UE pentru punerea în aplicare a Strategiei 2020. Nu trebuie însă să uităm faptul că, un rol important în supravegherea aplicării Strategiei Europa 2020 și a politicii de coeziune îi revine Parlamentului European, motiv pentru care consider benefică implicarea forului legislativ în procesul de evaluare a politicilor incluse în strategie, precum și în cel de monitorizare în vederea identificării cazurilor de combinare a finanțării acordate de diferite fonduri europene existente. Pe de altă parte, este nevoie de un proces de evaluare consecvent și continuu, care să permită o analiză periodică a progreselor realizate pentru atingerea țintelor Strategiei Europa 2020, dar și lansarea de propuneri adecvate pentru îndeplinirea obiectivelor, acolo unde este cazul, precum și recomandări pentru politica de coeziune de după 2020. Aceasta trebuie să rămână unul dintre principalele instrumente de investiții ale UE pentru creșterea economică, crearea de locuri de muncă și protejarea climei, asigurând totodată o dezvoltare echilibrată și armonioasă în întreaga UE, ca un catalizator pentru schimbare și un stimulent al prosperității.Reprezentând a treia strategie macroregională a UE, EUSAIR include 8 țări, state membre și non-membre ale Uniunii și însumează peste 70 milioane de locuitori. Regiunea a fost afectată de—a lungul timpului de evenimente cu impact negativ major asupra regiunii. Sperăm ca asemenea macroregiuni să reprezinte modele de bune practici și reușită la nivel european, pentru că ele pot aduce beneficii tuturor cetățenilor lor și pot contribui la redresarea economică și dezvoltarea durabilă prin armonizarea politicilor și reorientarea investițiilor. Pe de altă parte, autoritățile locale și regionale sunt principalii actori în zonă și numai printr-o colaborare eficientă și eforturi comune strategia regiunii Mării Adriatice și a Mării Ionice poate fi o reușită.Inițiativa cetățenească reprezintă un mijloc esențial de stabilire a unei legături între cetățenii Europei și instituțiile Uniunii și un instrument eficient de participare democratică, pentru că ea contribuie la formularea unor aspirații ale cetățenilor cu scopul solicitării unei acțiuni din partea UE. Pentru ca cetățenii să poată contribui la exercitarea prerogativelor legislative ale Uniunii și să fie implicați în mod direct în inițierea de propuneri legislative este necesar ca ei să cunoască acest instrument. Este și motivul pentru care susțin propunerea raportorului privind organizarea unor campanii de informare și promovare. Consider, totodată, esențial sprijinul mass-media și folosirea tuturor canalele de comunicare publice pentru a sensibiliza publicul în privința inițiativelor cetățenești, pentru a lua măsurile necesare asigurării transparenței acestora și facilitării comunicării cu privire la inițiativele actuale, de exemplu, prin crearea unor aplicații care pun la dispoziție informații, trimit notificări și oferă posibilitatea semnării online. Nu trebuie uitat totodată că angajamentul civic al tineretului este fundamental pentru viitorul tuturor democrațiilor și trebuie să folosim experiențele naționale ale inițiativelor cetățenești care sunt adevărate modele de reușită.Consider că aeroporturile mici și cele regionale din Uniune sunt importante și au un rol semnificativ în asigurarea coeziunii între regiunile UE și cred că atât Comisia, cât și statele membre trebuie să prezinte un plan strategic al UE pe termen lung care să se ocupe de provocările și de oportunitățile aeroporturilor regionale din UE, având în vedere faptul că coeziunea regională trebuie să constituie o parte a strategiei Uniunii pentru creștere economică și ocuparea forței de muncă.Consider că reforma procedurii electorale a Parlamentului trebuie să urmărească consolidarea dimensiunii democratice și transnaționale a alegerilor europene și legitimitatea democratică a procesului de luare a deciziilor în cadrul Uniunii, să confere consistență conceptului de cetățenie a Uniunii, să mărească legitimitatea activității Parlamentului European și să întărească principiile de egalitate electorală și egalitate de șanse, să mărească eficacitatea sistemului aplicat în desfășurarea alegerilor europene și să-i aducă pe deputații în Parlamentul European mai aproape de alegătorii lor, în special de cei mai tineri dintre aceștia. Susțin ideea ca lista candidaților la alegerile pentru Parlamentul European să asigure egalitatea de gen.Consider că interoperabilitatea în ceea ce privește protecția datelor și mai strânsa cooperare transfrontalieră trebuie să pună în evidență un potențial substanțial de îmbunătățire a eficienței serviciilor publice din statele membre care, dacă este exploatat pe de-a întregul, ar putea contribui la realizarea obiectivelor semestrului european. Susțin poziția raportorului și, prin urmare, cred că este important să fie introduse trimiteri specifice la acquis-ul Uniunii privind protecția datelor, deoarece actuala propunere a Comisiei Europene nu tratează suficient acest aspect.. Violența împotriva femeilor este o încălcare a drepturilor omului și o formă de discriminare de gen. Estimările privind amploarea acestui fenomen sunt alarmante. Violența are un impact major asupra victimelor și determină costuri importante. Deși se observă tendințe comune în combaterea violenței, abordările adoptate diferă de la un stat membru la altul. Numeroasele contribuții ale Parlamentului European vizează consolidarea politicii Uniunii în acest domeniu. Parlamentul a solicitat în mai multe rânduri o strategie a UE de combatere a violenței împotriva femeilor, inclusiv un instrument obligatoriu. Consider că obiectivul principal al noului program Daphne îl constituie prevenirea și combaterea oricăror forme de violență care au loc în public sau în privat împotriva copiilor, a tinerilor și a femeilor, precum și protejarea victimelor și a grupurilor expuse riscurilor. El vine în completarea programelor existente în statele membre și se bazează pe politicile și obiectivele definite deja în programele Daphne anterioare.Doamnă președintă, sărăcia, mai ales în rândul copiilor, nu este doar o chestiune de bani pentru că ea nu înseamnă doar lipsa alimentelor, hainelor, a accesului la o locuință decentă, ci este legată adesea de excluziunea socială și lipsa de acces la sănătate și educație de calitate. O atenție deosebită trebuie acordată copiilor care trăiesc cu părinți singuri, în special mamele singure care adesea au în grijă și alți membri ai familiei cu nevoi speciale. Nu trebuie să uităm nicio clipă faptul că protecția familiilor și, în special, a familiilor monoparentale cu copii cu probleme de sănătate este și trebuie să rămână un punct de referință în politicile europene. Ca atare, susțin importanța politicilor publice de prevenție care investesc în soluții judicioase pentru bunăstarea copiilor, cu accent pe reducerea abandonului școlar, sprijinind formarea unor persoane autonome, capabile să se integreze în societate și pe piața forței de muncă.Domnule președinte, constat cu îngrijorare că în ultima perioadă revine în discuție ideea unei așa numite Europe cu două viteze. Este cu atât mai îngrijorător cu cât unul din liderii Uniunii Europene, domnul Juncker, încurajează o asemenea idee care vine în opoziție directă cu valorile și fundamentul proiectului european bazat pe coeziune, integrare, reducerea decalajelor. Cum mai poate Uniunea să lupte eficient împotriva unor probleme esențiale precum sărăcia sau șomajul în rândul tinerilor dacă reduce integrarea? Cum poate Uniunea Europeană să se apere de amenințările externe, dacă liderii săi iau în calcul fracturarea? Astfel de declarații, alături de cerințele Marii Britanii, de restrângere a drepturilor migranților, transmit un mesaj nedorit într-un context dificil, tocmai când Uniunea are nevoie mai mult ca oricând de solidaritate și unitate. Consider că președintele Comisiei are datoria să își argumenteze declarațiile deoarece nu este deloc clară viziunea sa. Nici care sunt cele două viteze și nici ce reguli ar vedea pentru o Europă care funcționează după acest principiu.Doamnă președintă, într-o societate tot mai globalizată asigurarea unui acces egal la o educație de înaltă calitate pentru toți membrii societății este esențială pentru reducerea excluziunii sociale. Uniunea și statele membre trebuie să își întărească cooperarea pentru a pune în aplicare programe, proiecte și activități de sprijin în favoarea comunităților marginalizate pentru a facilita educația preșcolară, noi oportunități pentru alte forme de educație și pentru învățarea pe tot parcursul vieții, având în vedere modificările continue din diverse sectoare și creșterea procentului instrumentelor online. Este esențială totodată capacitarea femeilor și a fetelor din comunitățile marginalizate pentru o formare profesională adecvată, iar aici mă refer inclusiv la fetele și femeile de origine romă. Stimularea antreprenoriatului și a participării în rândul femeilor din aceste comunități, pentru un acces mai bun pe piața forței de muncă, trebuie să devină o prioritate.. Potrivit statisticilor europene, în fiecare an peste 4 000 de lucrători își pierd viața în accidente de muncă, iar numărul cazurilor de boli profesionale mortale se ridică la peste 150 000 anual. În contextul actual este esențial pentru Europa să promoveze un mediu de lucru sigur și sănătos pentru toți lucrătorii pe parcursul întregului ciclu al vieții profesionale. Nu trebuie să uităm faptul că piața muncii din Europa este în schimbare. Numărul locurilor de muncă precare este în creștere, la fel și numărul de femei care ocupă aceste locuri de muncă. În plus, apar noi forme de ocupare a forței de muncă, iar noile tehnologii au atras după sine noi provocări în materie de securitatea muncii. Pentru toate aceste aspecte este nevoie de soluții viabile, precum și de un proces adecvat de colectare a datelor comparabile privind bolile și expunerile profesionale, tocmai pentru a identifica cele mai bune practici de prevenire. Costurile economice ale accidentelor de muncă și ale bolilor profesionale sunt semnificative și caracterul deosebit de complex al multor riscuri noi și emergente impun luarea de măsuri imediate la nivelul UE.Susțin întru totul inițiativa de a convinge Uniunea Europeană să susțină o femeie pentru postul de Secretar General al ONU, inițiativă care prevede că UE va susține o femeie la următoarele alegeri pentru funcția de Secretar General al ONU. În acest fel am putea asista la o premieră mondială, prin alegerea unei femei pentru o funcție de prestigiu și anvergură globală.Țin să subliniez rolul important pe care activitatea de întreprinzător social, cooperativele, casele de ajutor reciproc și întreprinderile alternative îl pot juca în capacitarea femeilor din comunitățile marginalizate și consider că fondurile de coeziune, îndeosebi Fondul Social European, trebuie să sprijine investițiile în acest domeniu cu o puternică perspectivă de gen.Susțin și întăresc ideea raportoarei referitoare la faptul că atât Comisia Europeană cât și Parlamentul European ar trebui să utilizeze oportunitatea oferită de revizuirea la jumătatea perioadei a cadrului financiar multianual pentru a majora creditele destinate Fondului social european și Programului de ajutor alimentar pentru persoanele cele mai defavorizate. Este, de asemenea, important ca Comisia Europeană să pună în practică venitul european minim, astfel cum a fost susținut de către Parlament în rezoluția din 2010 referitoare la rolul venitului minim în lupta împotriva sărăciei și în promovarea unei societăți incluzive în Europa.Consider că asigurarea unor condiții de concurență echitabile pe întreg teritoriul UE și eliminarea concurenței neloiale și a dumpingului social sunt cruciale și cred că inspectoratele de muncă joacă un rol esențial în a asigura respectarea dreptului lucrătorilor la un mediu de lucru sigur și sănătos din punct de vedere fizic și psihic și în a oferi consultanță și orientare angajatorilor, în special IMM-urilor și microîntreprinderilor. De asemenea cred că statele membre trebuie încurajate să respecte standardele și orientările OIM privind inspecția muncii, să asigure personal și resurse suficiente la inspectoratele muncii și să îmbunătățească formările destinate inspectorilor de muncă, în conformitate cu recomandarea Comitetului Economic și Social European.Sprijinirea fermierilor din UE, îmbunătățirea infrastructurii sau ajutarea țărilor care se luptă cu fluxul de refugiați sirieni: toate operațiunile UE au un aspect financiar - astfel finanțarea lor trebuie prevăzută în buget. Cu toate acestea, cifrele bugetare aprobate de Parlament diferă, de obicei, de cele convenite de guverne în Consiliu, prin urmare consider că cele două instituții trebuie să caute un numitor comun.Deoarece reforma politicii agricole comune reprezintă aportul Uniunii Europene la așteptările Rundei de la Doha, consider că satele membre ale OMC trebuie să sprijine în mod proactiv eforturile de creare a unor canale de lucru eficiente și eficace și de consolidare a cooperării OMC cu alte organizații internaționale a căror activitate are o influență asupra negocierilor comerciale mondiale, în special Organizația Internațională a Muncii, Organizația Mondială a Sănătății, ONU și agențiile și organismele sale, cum ar fi Conferința ONU pentru Comerț și Dezvoltare, Organizația pentru Alimentație și Agricultură, Programul ONU pentru Mediu, Programul ONU pentru Dezvoltare și Convenția-cadru a ONU asupra schimbărilor climatice.Cu toate că reforma politicii de coeziune pentru perioada de programare 2014-2020 - în cadrul căreia sunt abordate metodele de simplificare, aplicarea, gestionarea, prezentarea de rapoarte și controlul în legătură cu fondurile structurale și de investiții europene - este încă greoaie, atât pentru beneficiari, cât și pentru autoritățile de management, în special pentru cele cu mai puține capacități administrative și financiare, consider că trebuie promovată simplificarea normelor privind instrumentele financiare în cadrul fondurilor ESI, în vederea alinierii lor mai strânse la nevoile beneficiarilor și, în final, a îmbunătățirii utilizării acestora.Consider că Uniunea Europeană trebuie să conlucreze cu țările partenere, cu alți donatori, cu sectorul privat și cu societatea civilă pentru îmbunătățirea perspectivelor tinerilor în materie de educație în situațiile de conflict și de urgență, dată fiind importanța crucială a rolului stabilizator pe care tinerii îl pot avea după încheierea conflictelor mulțumită competențelor lor eventual dobândite pentru refacerea infrastructurii, a serviciilor de bază, a sistemelor de îngrijire a sănătății și educaționale, precum și pentru a reduce riscurile ca o populație tânără fără ocupație să provoace tulburări sociale sau să alunece înapoi în cercul vicios al violenței.Consider că trebuie o nouă strategie pentru bunăstarea animalelor, deoarece actuala strategie se termină la sfârșitul acestui an și încă mai sunt o serie de puncte de implementat. Pentru moment, dorim să vedem implementarea actualei strategii, dar și pregătirea unei noi strategii este esențială întrucât strategia actuală nu reflectă îndeajuns importanța sănătății animale pentru bunăstarea animalelor și nici legătura dintre sănătatea animală și sănătatea publică.. Piața internă a energiei din Uniunea Europeană are nevoie de standarde comune pentru rețelele inteligente, acestea fiind elemente-cheie pentru asigurarea unei aprovizionări stabile și a unui flux liber al energiei peste frontiere, precum și de investiții pentru interconexiuni ale rețelelor de gaze și energie electrică la scară mai redusă, care leagă regiunile învecinate. Pentru dezvoltarea acestor linii de interconexiune, este benefic pentru toți cetățenii europeni să existe o cooperare mai bună între Comisie și statele membre și, mai ales, între Comisie și autoritățile regionale. În plus, această cooperare poate contribui la o planificare adecvată a cererii și ofertei de energie la nivelul pieței interne a energiei din UE și poate asigura o securitate a aprovizionării optimă din punctul de vedere al costurilor. Pe de altă parte, liniile de interconexiune respective vor permite rețelelor de energie electrică să redirecționeze energia din zonele cu excedent în zonele deficitare, permițându-i astfel pieței să răspundă instantaneu la deficitele de aprovizionare oriunde s-ar produce acestea și să compenseze ciclurile circadiene și sezoniere.Consider că noul regulament-cadru al PCP privind măsurile tehnice trebuie să fie formulat de o manieră clară, lucru care va necesita un efort semnificativ de clarificare.Susțin faptul că Comisia Europeană trebuie să își concentreze eforturile pentru a îmbunătăți accesul la microfinanțare pentru clienții potențial excluși, precum migranții, refugiații, șomerii de lungă durată, tinerii, persoanele cu venituri mici, lucrătorii slab calificați și persoanele cu dizabilități care, în prezent, nu beneficiază suficient de instrument.Susțin necesitatea determinării unui viitor obiectiv de interconectare electrică pe baza obiectivelor pe termen lung ale UE privind clima, precum și a unui sistem energetic sustenabil la care aspiră Uniunea Europeană.Consider că Comisia trebuie să își intensifice eforturile în materie de cercetare legate de mai buna utilizare a resurselor energetice ale Europei și de atenuarea impactului asupra mediului, în vederea creșterii economice sustenabile, a creării de locuri de muncă, a competitivității industriale și, în special, a îndeplinirii obiectivelor pe termen lung ale UE privind clima și energia.Consider că prezenta revizuire a directivei care armonizează anumite aspecte ale legislației în domeniul mărcilor a statelor membre ale Uniunii Europene și care există de peste 20 de ani oferă oportunitatea de a învăța din bunele practici identificate și de a consolida în continuare măsurile de armonizare adoptate de oficiile naționale pentru mărci în ceea ce privește aspectele de drept material și aspectele procedurale ale legislației privind mărcile.Consider și susțin punctul de vedere al raportoarei cu privire la obiectivul general al revizuirii propuse de Comisia Europeană atunci când e vorba de marca comunitară, și anume: modernizarea sistemului de mărci în Europa, limitarea divergențelor dintre dispozițiile cadrului normativ existent și ameliorarea cooperării dintre oficiile pentru mărci.Salut cea de-a 40-a aniversare a relațiilor diplomatice dintre Uniunea Europeană și China, ca o sursă de inspirație pentru consolidarea parteneriatului strategic, atât de necesar într-o lume multipolară și globalizată și consider că China este o importantă putere internațională și unul dintre cei mai importanți parteneri ai UE. De aceea, consider că cele două părți trebuie să promoveze în următorul deceniu parteneriatul strategic cuprinzător dintre UE și China care va fi avantajos atât pentru UE, cât și pentru China.Consider că industriile mari consumatoare de energie trebuie să își continue eforturile de optimizare a mecanismelor de reciclare și de reducere a emisiilor de CO2, în vederea asigurării pe viitor a competitivității industriale și în vederea îndeplinirii obiectivelor obligatorii de reducere stabilite de Uniunea Europeană.Susțin în totalitate poziția raportorului cu privire la faptul că Uniunea Europeană, în calitate de donator principal și de actor cheie la nivel mondial în domeniul umanitar, poate genera efectul de levier necesar și are totodată responsabilitatea de a-și asuma un rol de lider în explorarea unor mijloace mai eficiente și mai eficace pentru a veni în întâmpinarea nevoilor persoanelor afectate de conflicte și dezastre.Domnule președinte, opinia publică românească, precum și presa din România și-au exprimat în mod repetat îngrijorarea în ultimele luni cu privire la soarta familiei Bodnariu, ai cărei copii au fost luați de la părinți de către serviciile de protecție specializate din Norvegia. Motivele deciziei autorităților norvegiene sunt neclare. Până la acest moment, nu există informații oficiale privind motivația acestei acțiuni. Lipsa de informații vine din lipsa de transparență a autorităților norvegiene, care nu oferă datele solicitate nici presei, și nici familiei Bodnariu. Deși Norvegia nu este stat membru al Uniunii, Marius Bodnariu, tatăl copiilor, este cetățean al Uniunii Europene și consider că este important ca acesta și familia sa să fie protejați de normele și instituțiile europene, dincolo de eforturile pe care le fac autoritățile din România. Fac și aici apel către colegii euro-deputați să sprijine solicitările adresate de noi pentru o implicare directă a reprezentanților instituțiilor europene în clarificarea acestei situații, în beneficiul celor cinci copii ai familiei Bodnariu.Domnule președinte, abordarea problematicii egalității de gen nu presupune doar eforturi pentru promovarea egalității ca principiu, ci necesită punerea în aplicare a unor măsuri specifice pentru promovarea de către statele membre a unor acțiuni multiple pentru acordarea de asistență și consiliere pentru femeile care decid să devină antreprenoare. Pentru aceasta, femeile au nevoie de facilități și acces simplificat la finanțare și alte tipuri de sprijin, de reducere a birocrației și eliminarea altor obstacole din calea societăților recent înființate. În acest context, statele membre trebuie să examineze sistematic măsurile și politicile privind promovarea unei culturi antreprenoriale în programele de educație și de formare, să sensibilizeze femeile cu privire la oportunitățile de formare antreprenorială și să le asigure acestora șanse egale cu cele ale bărbaților în domeniu, precum și posibilitatea de a avea o carieră reușită; și nu în ultimul rând, vreau să felicit raportoarea pentru abordarea avută.. Într-o Uniune supusă în permanență provocărilor, este extrem de important pentru generația tânără să aibă acces la programe care să îi permită dobândirea de aptitudini și competențe de viață esențiale pentru dezvoltarea personală în perspectiva unei cariere viitoare și a unei cetățenii europene active. Consider benefic accesul timpuriu al copiilor, indiferent de mediul cultural și social din care provin, la alte culturi prin programe care le permit acestora crearea unui sentiment al apartenenței comune și o cultură a dialogului intercultural. În acest context, includerea unor vizite de studiu speciale în diverse state membre și mobilitatea transnațională a copiilor de vârstă mică prin cooperarea transregională și transfrontalieră constituie un mijloc necesar pentru a construi fundamentele culturilor, artelor, limbilor și valorilor europene. Pe de altă parte, mobilitatea tinerilor și a cadrelor didactice, toate formele de cooperare dintre școli și universități, de exemplu, prin platforme educaționale comune, programe și proiecte comune de studiu sunt elemente esențiale menite să susțină înțelegerea și aprecierea diversității culturale, precum și dobândirea de către tineri a unor competențe sociale, civice și interculturale.Susțin poziția raportorului referitoare la faptul că încrederea utilizatorilor și a întreprinderilor în mediul digital este vitală pentru deblocarea deplină a inovării și a creșterii în economia digitală, iar o soluție pentru creșterea acestei încrederi o reprezintă standardele de protecție și securitate a datelor adecvate și un nivel ridicat de protecție și autonomizare a consumatorilor. Acestea pot fi obținute printr-o legislație actualizată pentru întreprinderi. Nu trebuie să uităm faptul că veniturile anuale generate de comerțul electronic în Uniunea Europeană se ridică la 500 miliarde de euro, el oferind consumatorilor o gamă mai largă de opțiuni, în special în zonele îndepărtate, iar IMM-urilor oportunități noi.Un sector financiar cât mai eficient la nivel european nu poate exista fără continuarea digitalizării informațiilor și transparență crescută în utilizarea practică a datelor și informațiilor. Acestea trebuie însă să fie relevante, precise, comparabile, ușor de utilizat, fiabile și prezentate în timp util pentru a asigura un echilibru în ceea ce privește furnizarea către consumatori a informațiilor de care au nevoie pentru a alege produsele cele mai adecvate nevoilor lor și pentru a înțelege riscurile implicate. Pe de altă parte, sistemul financiar are nevoie de consultanți financiari cu o formare profesională adecvată pentru a putea oferi clienților consiliere în cadrul instituțiilor financiare și servicii corespunzătoare. În plus, întreprinderile mici și mijlocii ar trebui să beneficieze și ele de programe de educație financiară specifică pentru a li se permite inițierea în folosirea piețelor de capital și a le ajuta să înțeleagă ce costuri și beneficii există pe piața de capital pentru diferitele servicii furnizate de participanții pe piața de capital.Europa se confruntă în prezent cu o situație contradictorie: datele statistice arată că există circa cinci milioane de tineri șomeri și două milioane de posturi vacante, ceea ce reprezintă o amenințare gravă pentru coeziunea socială și dezvoltarea economică a UE. Pe de altă parte, nu trebuie să uităm faptul că, generațiile de tineri care au crescut într-o epocă a progreselor tehnologice rapide au nu numai potențial, talente și competențe, ci și valori și priorități diferite de cele ale generațiilor anterioare. Intrarea tinerilor pe piața forței de muncă, dar și păstrarea unui loc de muncă sunt strâns legate de două dimensiuni: competențe-cheie (capacitatea de adaptare, capacitatea de a învăța cum să înveți, spiritul de inițiativă și spiritul antreprenorial, comunicarea) și competențele specifice legate de anumite posturi sau locuri de muncă. Ca atare, consider că este nevoie de programe și inițiative la nivel european care să creeze o punte între generații, de deschidere față de schimbare, de servicii de recrutare și de ocupare a forței de muncă bine pregătite și cu competențe adecvate pentru a înțelege noua generație.Susțin poziția raportorului privind încurajarea cetățenilor europeni în vederea realizării unor activități educative și de formare în domeniul artistic și sportiv, destinate persoanelor de toate vârstele, precum și a activităților de voluntariat. Consider că această activitate este cea mai bună cale de socializare și participare a minorităților, a grupurilor defavorizate, a comunităților marginalizate, a migranților și a refugiaților la viața culturală și socială din comunitatea în care trăiesc și permite învățarea de limbi străine și o mai bună cunoaștere a patrimoniului cultural.. Într-o economie supusă în mod constant efectelor mondializării, precum și în contextul unei concurențe acerbe și al unei presiuni enorme pentru producții eficiente de alimente pentru a hrăni populația mondială aflată în creștere rapidă, există presiuni foarte mari asupra biodiversității la nivel mondial și a sectorului agricol, în special, ceea ce determină schimbări ireversibile care sunt foarte dăunătoare pentru natură, societate și economie. La nivelul Uniunii, avem un număr considerabil de exploatații agricole mici și mijlocii și familiale care cultivă încă soiuri diverse de plante, ceea ce reprezintă un punct de reper pentru găsirea de soluții pentru diferitele nevoi și utilizări din comunitățile rurale, dar și pentru a reduce vulnerabilitatea culturilor în fața intemperiilor, a dăunătorilor și a bolilor. Cetățenii europeni și nu numai trebuie să fie conștienți de costurile economice semnificative pe care le generează declinul biodiversității, mai ales dacă ținem cont că, până acum, aceste costuri nu au fost integrate suficient în politicile economice și de altă natură, dar și de faptul că biodiversitatea are un potențial semnificativ de a crea noi competențe, locuri de muncă și oportunități de afaceri.Sunt întru totul de acord cu argumentul susținut de raportor, și anume că biodiversitatea trebuie protejată pentru valoarea sale intrinsecă enormă și pentru a ne păstra planeta cât mai intactă pentru generațiile viitoare. Consider că investițiile în natură și biodiversitate oferă oportunități care sunt utile și necesare și din punct de vedere socioeconomic și de aceea cred că este necesar să ne schimbăm mentalitatea cu privire la biodiversitate.Sunt întru totul de acord cu ideea că, la frontierele Schengen, controlul trebuie efectuat într-un mod profesionist și respectuos și proporțional cu obiectivele urmărite, astfel încât demnitatea umană să fie respectată pe deplin.Având în vedere că munca nedeclarată la nivel național și la nivel transfrontalier reprezintă două forme distincte de muncă nedeclarată și că aceasta poate contribui la apariția fenomenului cunoscut sub denumirea de „dumping social”, inclusiv prin reduceri salariale în statele membre în care sunt furnizate serviciile, consider că este necesară cooperarea strânsă și eficace atât la nivel transfrontalier, cât și la nivelul Uniunii, deoarece identificarea, analizarea și soluționarea problemelor practice legate de punerea în aplicare a dreptului Uniunii în ceea ce privește condițiile de muncă nedeclarată și protecția socială la locul de muncă intră în sfera de competență a statelor membre și a sistemelor lor naționale de protecție a muncii.Domnule președinte, elaborarea strategiei privind egalitatea între femei și bărbați post-2015 reprezintă o urgență, dar și o preocupare la nivel european. Ca atare, consider că este esențială pentru Europa îmbunătățirea nivelului de conștientizare a opiniei publice din Uniune asupra problematicii privind drepturi egale pe piața muncii în domeniul legislației muncii și în depășirea stereotipurilor culturale. Pe de altă parte, este nevoie de îmbunătățirea competențelor și abilităților în domeniul egalității de șanse și de gen a managerilor și personalului angajat în structurile autorităților publice locale și centrale, a partenerilor sociali, dar și în rândul organizațiilor societății civile și mass-media. Pentru a putea determina o valorificare optimă a potențialului femeilor, este nevoie de promovarea antreprenoriatului feminin și activităților independente desfășurate de femei, indiferent de domeniul de activitate, mai ales că, în Europa, femeile câștigă în medie mai puțin cu 17,8 % decât bărbații. Asemenea diferențe de remunerare între femei și bărbați au un impact semnificativ asupra câștigurilor femeilor de-a lungul vieții, precum și asupra pensiilor acestora. Totodată, avem nevoie de implicare și în ceea ce înseamnă agricultura. Comisia Europeană trebuie să își coordoneze eforturile pentru a include în viitoarea strategie soluții adecvate pentru femeile din agricultură. Dar pentru toate acestea trebuie să existe voință politică și abordare pragmatică din partea Comisiei.Uniunea Europeană este un actor major angajat în promovarea egalității de gen și în combaterea discriminării. Cu toate că Uniunea și-a asumat sarcina specifică de a integra egalitatea de gen în toate activitățile sale, în pofida progreselor treptate din acest domeniu, numeroase inegalități mai persistă încă între femei și bărbați. În UE, aproximativ 42% dintre actorii implicați în mod regulat în agricultură sunt femei, iar trei din zece exploatații din UE sunt gestionate de femei. Promovarea principiului egalității de șanse între bărbați și femei, alături de asigurarea unei participări sporite a femeilor în viața economică și socială ca protagoniste cu drepturi depline trebuie să constituie preocupări constante la nivel european. Consider că Comisia Europeană, împreună cu statele membre, trebuie să contribuie la promovarea unei strategii care să ducă la crearea de locuri de muncă și pentru femeile din zonele rurale și, implicit, la asigurarea unor pensii decente pentru femeile pensionare din UE care trăiesc în condiții precare, multe lucrând sau care au lucrat în agricultură și care nu au pensii sau ale căror pensii sunt foarte mici.În procesul de elaborare și punere în aplicare a strategiilor Uniunii Europene este esențial rolul autorităților locale și regionale, precum și cel al unei game largi de parteneri - de la state membre, la grupuri comunitare. Pe de altă parte, diversitatea modurilor de guvernanță la nivel local și regional reprezentă un avantaj pentru Uniunea Europeană și consider ca fiind foarte important principiul parteneriatului consolidat și Codul european de conduită în materie de parteneriat. Acestea stabilesc implicarea juridică a autorităților locale și regionale și prevăd cerințele minime pentru implicarea acestora în toate etapele de pregătire și punere în aplicare a programelor operaționale pentru atingerea unei rate cât mai ridicate de absorbție a fondurilor ESI.Pornind de la existența handicapurilor permanente ale regiunilor insulare, datorate dimensiunilor lor reduse și depărtării față de zonele de coastă continentale europene, handicapuri care constituie obstacole în calea dezvoltării fizice a insulelor și le împiedică să ajungă la o coeziune economică, socială și teritorială, consider benefică propunerea raportorului privind înființarea unui grup omogen alcătuit din toate teritoriile insulare. Pentru realizarea de studii și analize privind costurile suplimentare generate de situația insularității, consider că este nevoie de luarea în calcul și a altor indicatori statistici, care pot reflecta vulnerabilitatea insulelor, nu doar produsul intern brut al acestora.Doamnă președintă, săptămâna trecută, Fiscul din România a solicitat unui număr de cinci televiziuni aparținând trustului Intact să evacueze în termen de cinci zile sediile în care își desfășoară activitatea, ca parte a acțiunii statului de recuperare a unui prejudiciu. Consider corectă dorința statului de a recupera prejudiciile din dosare. În fața justiției, toți suntem egali. Hotărârea judecătorească s-a pus în aplicare prin preluarea clădirii trustului de presă de către stat și nu prevede evacuarea Antena 3, care nu este parte a niciunui proces și nu are nicio datorie la stat. Soluția corectă, conform legii, este dreptul de preempțiune al trustului de presă, în calitate de chiriaș. Solicitarea către cinci televiziuni de a evacua sediile într-un timp atât de scurt înseamnă încetarea emisiunii și pot fi interpretate ca un demers menit să intimideze respectivele instituții media și chiar să pericliteze activitatea acestora. Putem vorbi despre suprimarea libertății de exprimare prin mijloace administrative. Nicăieri în Europa o televiziune, și cu atât mai puțin cinci, nu își poate schimba sediul în cinci zile.. Doamnă președintă, în fiecare zi, peste 1,1 milioane de cetățeni europeni care trăiesc într-o țară a Uniunii traversează frontierele pentru a merge la muncă într-o țară vecină. În acest context, portalul Eures privind mobilitatea forței de muncă este o oportunitate unică pentru cei care își caută un loc de muncă. Parlamentul European susține o actualizare a funcționării Eures și armonizarea sa cu evoluția societății la nivel european. Consider că este nevoie ca structurile naționale și transfrontaliere să dispună de suficient personal și de resurse suficiente pentru a-și desfășura activitatea, inclusiv de programe de formare a personalului. Totodată, această reformă trebuie să permită serviciilor publice de ocupare a forței de muncă să pună bazele unei cooperări mai strânse cu organismele educaționale și de formare, mai ales în ceea ce privește formarea continuă, inclusiv în cazul persoanelor de peste 40 de ani, pentru a permite dezvoltarea de competențe și pentru utilizarea tehnologiilor de informare și comunicare în mod inteligent.. Investițiile în oameni, începând cu primele cicluri școlare, pot și trebuie să contribuie la reducerea inegalităților și consolidarea incluziunii sociale de la o vârstă fragedă. Consider că este benefic pentru UE să existe forme de cooperare între guverne, companii, inclusiv întreprinderi sociale, instituții de învățământ, servicii individualizate, societatea civilă și partenerii sociali pentru a adapta sistemele de educație și de formare ale statelor membre în vederea satisfacerii nevoilor pieței muncii. Educația poate și trebuie să ofere instrumentele cele mai adecvate pentru cetățeni pentru accesul pe piața muncii pentru toți în Europa, motiv pentru care Europa are nevoie de o strategie mai amplă de investiții, care să acopere întregul ciclu de educație și formare, care să cuprindă toate domeniile de învățare pe tot parcursul vieții, formare și învățare formală și non-formală la locul de muncă. Pe de altă parte, este nevoie de extinderea formelor de formare a forței de muncă, inclusiv oportunități pentru adulți și de formare profesională, cu accent pe formarea persoanelor care s-au retras pentru o perioadă din activitatea profesională pentru creșterea copiilor, cu scopul de a alinia mai bine sistemele de educație la nevoile pieței muncii.Având în vedere că modelul european este, înainte de toate, un sistem social și economic bazat pe piață, în sensul că niciun computer din lume nu poate procesa informațiile mai bine decât piața, consider că Comisia trebuie să elaboreze un raport anual privind barierele existente în calea pieței unice din diferite state membre și Uniunea Europeană în ansamblu și să emită recomandări, în cadrul recomandărilor specifice fiecărei țări, care să vizeze înlăturarea acestora, subliniind faptul că piața unică ar trebui să joace un rol mai important în recomandările specifice fiecărei țări.Cred cu tărie că pentru consolidarea rolului Strategiei Europa 2020 cu privire la creșterea inteligentă, durabilă și favorabilă incluziunii trebuie să se ia măsuri pentru a garanta ca obiectivele acesteia, îndeosebi cele cu caracter social, să fie reflectate în mod egal în toate instrumentele semestrului, inclusiv în recomandările specifice fiecărei țări.Consider că Uniunea Europeană nu dispune de o politică economică, ci de o sumă de politici economice naționale iar, în acest context, cred că lipsa unei viziuni strategice comune trebuie să ne dea de gândit, astfel încât să acționăm în sensul definirii unei politici economice comune, având în vedere faptul că există diferențe enorme între statele membre la nivel economic, social și politic.Știm că rețeaua EURES funcționează deja, însă consider că este nevoie de o reorganizare a sa pentru a îmbunătăți serviciile pentru potențialii beneficiari printr-o mai bună coordonare interministerială, pentru a depăși obstacolele juridice care există pentru lucrătorii care doresc să lucreze în altă țară deoarece, în prezent, multe persoane ezită să accepte oferte de muncă în alt stat al Uniunii din cauza incertitudinii sau lipsei de informații pertinente privind sistemele de asigurări sociale, plata impozitelor și a celorlalte obligații în țara de rezidență.Dintre cele 28 de state membre, 26 aplică deja convenția. Austria și Malta, singurele state membre care nu au aderat la convenție, și-au manifestat dorința de a se alătura celorlalte state membre. Salut această decizie.Deoarece cred în efectul pozitiv adus de animalele de companie în viața a milioane de proprietari și de familii din întreaga Uniune Europeană, consider că proprietarii ar trebui să aibă posibilitatea de a călători cu animalele lor de companie în întreaga Uniune, în condiții de siguranță și de control iar, în acest context, salut îmbunătățirile aduse sistemului de circulație a animalelor de companie.Doamnă președintă, educația este și trebuie să rămână un drept fundamental al tuturor cetățenilor europeni, indiferent de mediul din care provin, și nu trebuie să existe nicio constrângere care să împiedice participarea la programe și inițiative care permit ulterior accesul persoanelor de orice vârstă pe piața muncii. Programul Erasmus a reprezentat un succes din punct de vedere al mobilității și este nevoie ca statele membre, împreună Comisia, să garanteze accesul în condiții de egalitate la acțiunile de mobilitate în cadrul Erasmus + pentru toate categoriile de persoane, să fie respectată egalitatea de gen pentru acces nepreferențial la toate programele educaționale, inclusiv cele tehnice. Consider că statele membre și Comisia trebuie să își coreleze eforturile pentru a reduce barierele lingvistice și culturale, pentru o mai bună funcționare a programelor de mobilitate pentru tineri și cadre didactice, pentru un transfer optim de cunoștințe și experiență.Domnule președinte, educația este baza societății și felicit raportorul pentru abordarea sa privind includerea conceptului de dimensiune europeană în programele școlare și schimbul de bune practici între instituțiile de învățământ în statele membre. În calitate de membru al Comisiei pentru agricultură, aș dori să întăresc o idee exprimată în acest raport, și anume faptul că Uniunea trebuie să țină pasul permanent cu noile provocări de ordin societal și tehnologic, iar statele membre trebuie să asigure armonizarea continuă a programelor de învățământ profesional și tehnic, pentru a face față provocărilor. Mediul rural reprezintă pionul principal al dezvoltării economice și, de aceea, educația în domeniul agricol trebuie să reprezinte o componentă importantă în cadrul programelor învățământului profesional și tehnic la nivel european.Îmbunătățirea legiferării în domeniul pieței unice reprezintă o prioritate pentru instituțiile UE, pentru că o mai bună legiferare este întotdeauna în interesul cetățenilor. Pe de altă parte, acest lucru contribuie la stimularea competitivității, la crearea de locuri de muncă, la creșterea economică și la dezvoltarea IMM-urilor, asigurând, totodată, un nivel ridicat de protecție a consumatorilor. În plus, sectorul privat poate și trebuie să fie mult mai implicat în sectoare precum agricultura, educația, tehnologiile ecologice, cercetarea și inovarea, serviciile medicale și drepturile de proprietate, sectoare care în mare măsură rămân neexploatate.Consider că trebuie să existe o abordare globală atunci când vine vorba de migrație la nivelul Uniunii Europene care să asigure coerența între politicile sale interne și cele externe, bazată pe solidaritate, dar și pe o mai bună coordonare între statele membre.Consider binevenită regruparea tuturor directivelor privind legislația din domeniul zootehnic în acest regulament, pentru că actorii din sectorul zootehnic trebuie să aibă în vedere sănătatea și calitatea vieții animalelorAvând în vedere că Uniunea Europeană joacă un rol important pe scena internațională în domeniul pescuitului, dar și faptul că oceanele au un rol fundamental în multe dintre sistemele Pământului, inclusiv clima, și reprezintă cadrul în care se desfășoară multe activități umane precum pescuitul, producerea de energie, transportul și comerțul, susțin și întăresc ideea raportorului cu privire la includerea activităților de pescuit în acest nou instrument.Susțin ideea raportorului că prelungirea termenului de menținere a unei valori minime de 15% pentru cota standard de TVA până la 31 decembrie 2018 permite o dezbatere mai cuprinzătoare privind cotele de TVA în contextul viitorului plan de acțiune privind TVA-ul. Este benefică pentru UE stabilirea unor orientări pentru viitoarele activități şi a unor caracteristici ale regimului definitiv de TVA pentru tranzacțiile intra-UE, cu scopul de a adapta normele existente la un regim definitiv, caracterizat de principiul locului de destinație.Consider că reînnoirea acestui acord este în interesul Uniunii Europene, deoarece avantajele economice sunt de partea ambelor părți și sunt pe linia obiectivelor CFP.Domnule președinte, domnule comisar, deși în toamna anului trecut ați deblocat 500 de milioane de euro pentru ajutarea sectorului lactatelor și a crescătorilor de animale, această sumă a fost infimă și în continuare ne aflăm într-o criză structurală pe piața agricolă, în special cu privire la lactate, carne de porc, fructe și legume. Contextul actual de pe piața europeană a laptelui necesită să îndreptăm o atenție deosebită asupra producătorilor de lapte, care sunt cei mai afectați. În cadrul Consiliului Agricultură și Pescuit din luna martie ați recunoscut că suntem în criză. Însă măsurile luate sunt încă timide și fără presiunea statelor membre am fi avut și mai puțin. Agricultorii trebuie ajutați de urgență prin măsuri ce răspund nevoilor lor de lichidități de astăzi. De asemenea, avem nevoie de măsuri anticiclice de durată, ce pot acționa pentru stabilizarea pieței. Avem nevoie urgentă de măsuri urgente la criză, pliate pe realitatea existentă în fiecare stat membru.Este important pentru Europa și implicarea sa în acțiuni de protejare a mediului să sprijine cooperarea între autoritățile locale și regionale și asociațiile de antreprenori, institutele de cercetare în domeniul pisciculturii și oceanografiei, universitățile, centrele pentru tehnologie și instituțiile locale și regionale pentru a participa la procesul de inovare, întrucât dezvoltarea și inovarea pot juca un rol fundamental în crearea de locuri de muncă în comunitățile insulare și de coastă. În aceste comunități, pescuitul artizanal contribuie la viabilitatea comunităților, la combaterea fenomenului tot mai întâlnit al depopulării, a îmbătrânirii în sectorul pescuitului și a șomajului. Totodată, nu trebuie să uităm că pescuitul artizanal utilizează, în anumite zone, unelte și tehnici vechi care sunt mai ecologice și au un impact mai redus asupra situației stocurilor pe cale de dispariție.Consider benefică elaborarea unei Cărți verzi privind învățământul profesional, formarea profesională, mobilitatea și recunoașterea aptitudinilor și competențelor în Europa, la care trebuie să își aducă contribuția toate părțile interesate, pentru că nerecunoașterea competențelor are un impact negativ asupra obiectivelor privind ratele de ocupare a forței de muncă din cadrul Strategiei Europa 2020 și împiedică libera circulație a cetățenilor europeni pe teritoriul Uniunii. Pe de altă parte, o mobilitate mai mare legată de ocuparea locurilor de muncă, educație, ucenicie și stagii de pregătire în contextul programelor naționale „Garanția europeană pentru tineret” poate și trebuie să contribuie la îmbunătățirea abilităților tinerilor, precum și la reducerea diferențelor geografice între competențele dobândite și oferta de lucru în UE.Implementarea eficientă a programului „Europa pentru cetățeni” poate și trebuie să contribuie la îmbunătățirea participării cetățenilor la procesele decizionale. Consider benefică dezvoltarea și promovarea pe scară cât mai largă a platformelor virtuale eTwinning, EPALE și School Education Gateway (portalul educației școlare), dar și Teachers’ Corner (Spațiul profesorilor), pentru a facilita accesul la materiale didactice de înaltă calitate, ușor de utilizat și actualizate, relevante pentru cunoașterea UE și disponibile în toate limbile Uniunii. În plus, este benefic rolul birourilor de informare ale instituțiilor europene în ceea ce privește încurajarea relațiilor cu instituțiile de învățământ, cu organizațiile de tineret și cu media la nivel național, regional și local, pentru a se asigura că tinerii înțeleg rolul pe care îl joacă instituțiile în viața lor de zi cu zi.Consider important ca, în contextul valorilor europene fundamentale, toate statele membre să respecte în totalitate drepturile Uniunii Europene în practicile lor legislative, prin respectarea principiilor democratice, a statului de drept și a drepturilor fundamentale.Deoarece răspândirea virusului Zika în mai multe țări europene reprezintă un pericol, consider că Uniunea Europeană trebuie să sprijine guvernele țărilor afectate în vederea furnizării de informații și alocării de fonduri UE pentru cercetare care ar trebui să se concentreze în principal pe măsuri de prevenire, pentru a se evita răspândirea virusului, dar și pe tratamente. Este nevoie de dezvoltarea de tratamente și de vaccinuri și de teste pentru diagnosticarea rapidă și eficientă.Deoarece femeile joacă un rol esențial în producția agricolă și în cultivarea pământului în toate țările din Asia Centrală, consider că toate țările din Asia Centrală trebuie să încurajeze ocuparea forței de muncă și antreprenoriatul în rândul femeilor, în special în zonele rurale. De asemenea, consider că promovarea și monitorizarea drepturilor economice și sociale și capacitarea femeilor și a fetelor trebuie să fie obiective principale ale relațiilor externe ale UE cu această regiune.Combaterea sărăciei constituie unul din cele cinci obiective măsurabile propuse pentru EU 2020, aceasta încurajând adoptarea de politici naționale de protejare a femeilor, în special, față de riscul sărăciei. În acest context, consider importantă reformarea politicilor macroeconomice, sociale și a celor privind piața muncii în concordanță cu politicile privind egalitatea de gen, deoarece obiectivele de combatere a sărăciei nu pot fi îndeplinite fără a combate sărăcia femeilor.Deoarece sectorul privat constituie motorul creșterii economice în toate economiile de piață, consider că este necesar să se analizeze modul în care acesta poate fi implicat într-o mai mare măsură în sectoare precum agricultura, educația, tehnologiile ecologice, cercetarea și inovarea, serviciile medicale și drepturile de proprietate, sectoare care în mare măsură rămân neexploatate.. În condițiile actualei crize economice și financiare, există, la nivelul Uniunii Europene, numeroase familii care se confruntă cu dificultăți în a găsi o locuință decentă sau a păstra locuința în care trăiesc. Este important ca dreptul fundamental al tuturor cetățenilor europeni de a avea acces la o locuință decentă ca precondiție a demnității umane să fie respectat. Ca atare, consider că trebuie să existe o cooperare cât mai strânsă între Comisie și statele membre pentru ca cetățenii europeni să poată închiria locuințe la prețuri abordabile, mai ales în cazul persoanelor cu venituri mici. Sistemul de locuințe sociale destinate acestor persoane trebuie să permită existența unui număr suficient de locuințe cu prețuri abordabile, fiind esențială o protecție socială adecvată pentru a atinge obiectivul privind reducerea excluziunii sociale, participarea în societate și o mai mare egalitate de șanse. Pe de altă parte, Europa are nevoie de politici locative și comunitare pe termen lung adecvate referitoare la existența unui sistem de locuințe de calitate, corelate cu politici rezonabile privind închirierile atunci când sunt necesare măsuri sociale urgente.Domnule președinte, lunile trecute Comisia Europeană a propus liberalizarea regimului vizelor pentru cetățenii Georgiei care călătoresc în UE. Propunerea Comisiei Europene vine după o evaluare atentă a progreselor făcute de statul georgian în ceea ce privește implementarea măsurilor de reformă, necesare pentru a ajunge la acest punct. Progresele făcute de Georgia în ultimii ani au fost constatate de instituțiile europene și cred că Parlamentul European și guvernele statelor membre trebuie să susțină propunerea Comisiei Europene. România, în particular, a fost și este un susținător al aspirațiilor europene ale Georgiei, în special pentru implementarea Acordului de asociere UE-Georgia și a Planului de acțiune pentru liberalizarea vizelor. De altfel, majoritatea statelor europene au putut constata evoluțiile pozitive din Georgia și determinarea acestui stat de a atinge criteriile solicitate de către instituțiile europene. Înțeleg astfel aspirațiile și așteptările poporului georgian cu privire la acest moment.Domnule președinte, lanțuri muntoase din Europa se întind pe teritoriul mai multor state membre, inclusiv țări terțe. În aceste zone, agricultura montană, sectorul forestier și turismul sunt sectoare importante pentru identitatea și cultura regiunilor montane, ele aducându-și o contribuție importantă la ocuparea forței de muncă și la diversificarea continuă a economiilor acestor regiuni. Este benefică pentru Europa dezvoltarea producției agricole multiple, în relație cu dezvoltarea turismului și a activităților legate de protecția mediului și o structurare adecvată a lanțului alimentar în zonele montane. Susțin propunerea raportoarei de a iniția o dezbatere privind introducerea unor etichete speciale pentru produsele alimentare montane la nivelul Uniunii Europene. Zonele montane au un potențial semnificativ în ceea ce privește producția de alimente de calitate superioară, fapt care va permite o mai bună promovare și comercializare a produselor agricole și includerea acestora printre produsele turistice generale ale unei zone geografice.Având în vedere că, în zonele montane, exploatațiile agricole nu au beneficiat și nu beneficiază de un sistem de instruire profesională agricolă adaptat specificității montane, consider necesară inițierea unui proces de analiză la nivel european în vederea adoptării unui astfel de sistem de instruire profesională agricolă adaptat specificității montane în cadrul strategiei macroregionale pentru zonele alpine.Șomajul în rândul tinerilor reprezintă una din problemele cele mai stringente cu care se confruntă un mare număr de state membre. În acest context, consider că strategiile de dezvoltare locală și teritorială trebuie să includă în prioritățile lor absolute combaterea șomajului în rândul tinerilor, luând în considerare specificitățile locale și regionale, precum și promovarea de parteneriate public-privat cu dezvoltarea de programe de pregătire profesională adecvate pentru adaptarea la evoluțiile de pe piața forței de muncă.. Deși Parlamentul European a solicitat în mod repetat îmbunătățiri ale legislației comunitare existente cu privire la concediul pentru creșterea copilului, datele actuale ne confirmă că persistă încă un dezechilibru de gen la acest capitol. Îngrijirea copiilor este cel mai adesea asumată de către femei și acest lucru este confirmat de procentul femeilor active profesional cu copii în întreținere care este mult mai mic în comparație cu cel al bărbaților aflați în aceeași situație. Femeile recurg mai frecvent la întreruperea carierei sau au program redus, respectiv lucrează mai puține ore decât bărbații, ceea ce are impact negativ asupra evoluției profesionale și a șanselor lor de promovare, precum și un parcurs profesional mai puțin remunerat cu consecințe asupra veniturilor la vârsta de pensionare. Consider că trebuie depuse mai multe eforturi pentru a identifica instrumente cât mai efeciente de îmbunătățire a echilibrului dintre viața profesională și cea privată în materie de politici europene, având ca scop reducerea discriminării de gen cu privire la îngrijirea copiilor și la participarea femeilor pe piața muncii, dar și din punct de vedere al repartizării responsabilitaților familiale între femei și bărbați.. Felicit raportorul pentru acest raport complex. De când există agricultură, practicile agricole au cunoscut schimbări fie structurale, fie legate de procesul de producție, iar aceste schimbări au făcut din sectorul agricol unul dintre cele mai dinamice sectoare economice, practicile agricole contemporane fiind de ultimă generație. Consider importantă elaborarea unor strategii care să prevină și să atenueze consecințele negative la nivelul agriculturii în Uniunea Europeană, prin următoarele măsuri: un plan de acțiune în zonele cele mai afectate, folosirea unor soiuri de plante rezistente la noii parametri climatici, adaptarea calendarului activităților agricole la noile condiții, împăduririle, construcția de sere, gestionarea resurselor de apă din agricultură, ecologizarea terenurilor poluate, precum și un plan de viitor pentru eliminarea cauzelor care conduc la schimbările climatice prin promovarea unei economii globale bazate pe emisii reduse de CO2, corelată cu o promovare a securității energiei.Consider că această rezoluție este un semnal pe care Parlamentul European îl dă în sprijinul fermierilor. Este un semnal pozitiv pentru producătorii de bunuri de consum alimentar și care, de multe ori, nu sunt protejați în relația cu marile rețele comerciale. Este important ca eforturile acestor oameni să fie recompensate corespunzător, la fel cum este important pentru consumatori să beneficieze de produse de calitate, la prețuri decente. Îmi exprim speranța că oficialii responsabili din Comisia Europeană vor da cât mai rapid curs solicitărilor făcute prin intermediul acestei rezoluții. Rezoluția servește deopotrivă fermierilor români, despre care știm deja că au de multe ori dificultăți în a-și vinde și distribui produsele în condiții echitabile.Având în vedere că scopul operațiunilor de menținere a păcii (PSO) reprezintă o formă de răspuns la situațiile de criză cu scopul de a contribui la crearea unor climate de stabilitate, siguranță și de prosperitate mai ridicată pe termen lung, consider vitală respectarea acordurilor de pace pentru stabilitatea vecinătății africane și europene.Conform unor studii recente, femeile reprezintă până la 50 % din forța de muncă a exploatațiilor agricole familiale din Africa Subsahariană, iar Noua alianță pentru securitate alimentară și nutriție contribuie la creșterea inegalității dintre femei și bărbați și la accentuarea marginalizării femeilor africane. Consider că trebuie să se acorde suficientă atenție aspectelor legate de gen prin participarea efectivă a femeilor la elaborarea și la punerea în aplicare a politicilor de cercetare și de dezvoltare din domeniul agricol.În contextul actual în care Uniunea Europeană se confruntă cu criza refugiaților, consider că este importantă consolidarea legăturii dintre migrație și politicile de dezvoltare pentru abordarea cauzelor profunde ale acestui fenomen. Cred că Uniunea Europeană ar trebui să folosească toate instrumentele de care dispune pentru a rezolva problema migrației și implicit cauzele de bază ale migrației prin asigurarea compatibilității politicilor UE în domeniul migrației cu politicile care vizează reducerea sărăciei.Consider că eficientizarea colectării datelor diferitelor tranzacții la nivel european care vin de la locurile de tranzacționare și operatorii independenți, cât și armonizarea procedurilor vor permite dezvoltarea unei infrastructuri noi de colectare a datelor, ceea ce va contribui la instituirea unui sistem de date de referință privind instrumentele financiare.Apreciez faptul că s-a ajuns la un compromis pentru această directivă. Este timpul să revizuim și să punem în aplicare o legislație eficientă care să protejeze investițiile, să împiedice speculațiile și să redea încrederea cetățenilor europeni.Consider că integrarea politicilor de promovare a formării agricultorilor cu privire la noile tehnologii și susținerea inovației și a spiritului întreprinzător în rândul tinerilor agricultori reprezintă elemente esențiale pentru ca agricultura să devină mai durabilă din punct de vedere al mediului, iar acest sector mai competitiv.Consider că această rezoluție va permite ca Uniunea să aibă o administrație transparentă, eficientă și independentă, în folosul tuturor cetățenilor europeni.Peste 12 milioane dintre cetățenii europeni studiază, muncesc sau locuiesc într-un alt stat membru decât cel unde s-au născut, iar în fiecare zi peste cinci milioane de europeni trec frontierele interne ale Uniunii pentru a lucra în alt stat membru. Din acest motiv, sute de mii de documente oficiale intră în fiecare an în circuitul legalizării sau certificării pentru a fi recunoscute în alte state membre decât cel în care au fost emise. Ca atare, susțin propunerea raportorului privind reducerea formalităților transfrontaliere suplimentare pentru recunoașterea acestor documente ca măsură ce vizează facilitarea libertății de circulație a cetățenilor.Deoarece Libanul este un partener—cheie al Uniunii în Orientul Mijlociu, susțin ideea că Uniunea Europeană trebuie să se angajeze mai activ în promovarea stabilității în această țară.Consider că este important schimbul celor mai bune practici cu privire la politicile naționale în domeniul energiei din surse regenerabile pentru a promova adoptarea acestora în cadrul unui model european mai convergent, favorizând cooperarea sporită și coordonarea între statele membre.Consider că strategiile de comunicare între școală și părinți și formarea caracterului și alte programe de dezvoltare personală, puse în aplicare în mediul de învățare, în cooperare cu familiile și cu alți parteneri sociali relevanți, pot contribui la o convergență socială ascendentă, la promovarea cetățeniei active și a valorilor europene. De asemenea, cred că un mediu familial încurajator este esențial pentru dobândirea corespunzătoare a competențelor de bază de către copii și evidențiază valoarea cursurilor pentru părinți, care se pot dovedi eficace în combaterea sărăciei educaționale.–Doamnă președintă, doamnă Înalt Reprezentant Mogherini, pe 11 decembrie expiră paragraful din articolul 15 de aderare a Chinei la Organizația Mondială a Comerțului. Acest aspect este foarte important din punctul de vedere al acordării statutului de economie de piață Chinei, un lucru care produce îngrijorări de ambele părți. Tensionarea relațiilor UE - China poate avea consecințe greu de anticipat, pornind de la evoluția relațiilor politice, politico - diplomatice și economice dintre UE și China, dar și a acordului bilateral de investiții. Cred că UE trebuie să adopte soluții bazate pe consultări și discuții cu China, soluții care să fie valabile pentru toate statele pentru că ar fi greu de anticipat, greu de justificat politic o referire doar la China. Ne așteptăm la un deznodământ pozitiv, care să excludă orice risc de confruntare economică și care să nu adauge o nouă criză din care nu ar exista niciun câștigător.Consider de o importanță majoră faptul că Comisia ar trebui să monitorizeze, să încurajeze și să sprijine statele membre în cheltuirea eficientă și eficace a fondurilor pentru a stimula ocuparea forței de muncă în rândul tinerilor și crearea de locuri de muncă de calitate, în special în regiunile cu un nivel ridicat al șomajului, prin intermediul programelor finanțate prin inițiativa „Locuri de muncă pentru tineri” și din fondurile structurale și de investiții europene, din Fondul european pentru investiții strategice și de Banca Europeană de Investiții.Consider că trebuie să se monitorizeze sistematic sinergiile între fonduri și să se publice o comunicare cu privire la aceste sinergii, pentru a răspândi exemple de bune practici și a amplifica impactul acestora înaintea revizuirii Strategiei Europa 2020.Am votat în favoarea acestui raport referitor la pregătirea revizuirii postelectorale a CFM 2014-2020. Raportul conține o serie de elemente, cum ar fi utilizarea instrumentelor financiare, care vin în întâmpinarea preocupărilor României.Consider că adoptarea acestui raport dă posibilitatea celor trei agenții să își coordoneze operațiunile pe mare și să facă schimb de informații utile pentru acțiunile pe care le desfășoară, punându-și în comun capacitățile de acțiune și făcând schimb de informații de supraveghere în beneficiul siguranței și securității maritime.Am votat în favoarea acestui raport referitor la propunerea de regulament al Parlamentului European și al Consiliului de modificare a Regulamentului (CE) nr. 1406/2002 de instituire a unei Agenții Europene pentru Siguranță Maritimă deoarece consider că asigurarea securității și siguranței în acest domeniu este esențială.Consider că votul dat de eurodeputați în favoarea acestui raport dă posibilitatea unei mai bune gestionări a efectului migrației și a asigurării unui nivel mai ridicat de securitate în Uniunea Europeană.Am votat în favoarea acestei recomandări și sunt de acord cu poziția raportorului. Consider că adoptarea recomandării referitoare la acordul-cadru dintre Uniunea Europeană și Republica Azerbaidjan este benefică pentru ambele părți.Consider că Uniunea Europeană trebuie să joace un rol proactiv în construirea unei Organizații a Națiunilor Unite care să fie în măsură să contribuie în mod eficace la soluțiile mondiale, la pace și securitate, la dezvoltare, la drepturile omului, la democrație și la o ordine internațională bazată pe statul de drept în contextul soluționării crizelor, a problemelor și a amenințărilor globale.. Integrarea persoanelor cu handicap în societate trebuie să rămână o prioritate pentru Uniunea Europeană, iar pentru aceasta este nevoie de eliminarea tuturor barierelor și obstacolelor care împiedică integrarea acestora în sistemele de învățământ, la locul de muncă, în viața publică și în comunitatea din care fac parte. Susțin propunerea raportorului privind organizarea unor campanii de informare, sensibilizare și formare referitoare la drepturile persoanelor cu handicap, la diversitatea, competențele și talentele acestora, pe de o parte, dar și pentru a contribui la eliminarea obstacolelor de natură să limiteze participarea lor în societate, pe de altă parte. Uniunea Europeană și statele membre trebuie, totodată, să coopereze pentru a lua măsurile necesare pentru a preîntâmpina orice forme de abuz asupra persoanelor cu dizabilități, îndeosebi a femeilor și copiilor, dar și pentru a pune în aplicare politici armonizate pentru a integra drepturile persoanelor cu dizabilități în toate politicile și programele de cooperare internațională ale UE.Având în vedere că în Uniunea Europeană există 80 de milioane de persoane cu dizabilități, iar 46 de milioane dintre acestea sunt femei și fete, reprezentând aproximativ 16 % din totalul populației feminine din UE, consider că atât statele membre, cât și Comisia trebuie să ia măsuri pentru a combate orice formă de discriminare, inclusiv discriminarea multiplă, discriminarea prin asociere și discriminarea intersecțională pe motive de dizabilitate, acordându-se o atenție specială femeilor și copiilor cu dizabilități.Doamnă președintă, femeile din Europa, mai ales cele din zonele rurale și urbane mici, continuă să se confrunte cu dificultăți serioase în ceea ce privește găsirea unui loc de muncă și menținerea stabilității financiare, prevenția și identificarea problemelor de sănătate pentru femeile însărcinate, sprijinul pentru combaterea discriminării și a actelor de violență fizică și verbală. Aceste probleme au un impact negativ direct asupra bunăstării familiilor din statele membre ale Uniunii Europene. În România am făcut câteva propuneri de politici publice pe care cred că instituțiile europene ar putea să le preia și să le finanțeze la nivelul întregii Uniuni. Acestea se referă la facilități pentru femeile din mediul rural pentru găsirea unor locuri de muncă stabile, sprijin pentru copiii din mediul rural cu mame plecate la muncă în spațiul comunitar, campanii de prevenire a riscului de cancer mamar, gratuitatea analizelor pentru femeile însărcinate. Prin colaborare strânsă între instituții, societatea civilă și guverne putem găsi soluții punct cu punct la aceste probleme.Doamnă președintă, Europa se confruntă cu o mare provocare, respectiv schimbările demografice. Speranța de viață a crescut, natalitatea rămâne la un nivel scăzut, copiii apar la vârste mai avansate ale mamei, structurile familiale se modifică și apar noi forme de construire a relațiilor, la care se adaugă fenomenul migrației. În plus, criza economică și financiară a dus la reduceri bugetare ale fondurilor publice destinate politicilor de echilibrare a vieții profesionale cu cea privată. Ca atare, este necesară o mai bună cooperare între Comisie și statele membre pentru aplicarea unor politici pozitive și susținerea reînnoirii demografice, încurajarea participării mai mari a bunicilor, precum și menținerea sistemelor de securitate socială. În final, vreau să felicit cele două raportoare pentru abordarea avută în cadrul acestui raport, care a atins toate punctele esențiale referitoare la echilibrarea vieții de familie cu cea profesională.. Domnule Președinte, doamnă comisar, politica de coeziune și, implicit, cooperarea teritorială reprezintă mâna vizibilă a pieței unice, care urmărește să asigure o dezvoltare echilibrată și durabilă a regiunilor Uniunii Europene. Ea favorizează integrarea economică în țările Uniunii Europene și permite îmbunătățirea poziției competitive a economiilor regionale, furnizând bunuri publice europene pe care piața nu le poate asigura. Fiecare teritoriu european are propriul său rol și poate, și trebuie să devină o sursă de dezvoltare în sine printr-o repartizare echitabilă a activităților economice. Analizele economice recente confirmă această abordare prin numeroase studii care demonstrează faptul că geografia contează și că politica regională poate schimba lucrurile. Un element esențial pentru reușită îl reprezintă implicarea guvernelor naționale, regionale și locale în strategii fundamentale și în crearea unor rețele care depășesc granițele fizice și politice naționale. Chiar dacă nu există o rețetă universală pentru această cooperare și pentru politica de dezvoltare regională, principii precum parteneriatul, transparența, subsidiaritatea și participarea societății civile se îmbină armonios, iar consolidarea parteneriatelor dintre sectorul public și cel privat permite eficientizarea descentralizării și implicării active a întregii societăți. Pe de altă parte, trebuie subliniat rolul întreprinderilor mici și mijlocii care au generat 58 % din valoarea adăugată din sector. În acest context, consider esențială o cooperare eficientă între Comisie și statele membre pentru a sprijini proiectele de formare antreprenorială în rândul femeilor și tinerilor din mediul rural, IMM-uri care vor contribui la crearea de locuri de muncă, dezvoltarea de servicii noi, precum și creșterea veniturilor și evitarea depopulării acestor zone. Pe de altă parte, nu trebuie să uităm faptul că regiunile Europei sunt nevoite să se adapteze presiunilor economiei globale. Schimbările climatice reprezintă o amenințare pentru unele sectoare și o oportunitate pentru altele, iar modificările demografice și îmbătrânirea populației impun noi politici pe piața forței de muncă. Atâta timp cât Uniunea Europeană are aspirații, trebuie să aibă și o politică de coeziune adecvată care să permită îndeplinirea acestora. Unul din lucrurile la care aspirăm cu toții este progresul comun într-o Europă reunificată. La urma urmei, regiunile, zonele și orașele noastre sunt cele care realizează investițiile, implementează politicile naționale și comunitare și aplică legislația în Uniunea Europeană. De aceea, ele trebuie să nu rămână deoparte ca niște simpli spectatori, ci trebuie să reprezinte parteneri viabili.Consider necesară utilizarea complementarității dintre fondurile structurale și de investiții europene (ESIF) și fondurile europene pentru investiții strategice (EFSI) și a potențialului de a combina aceste fonduri în scopul de a face uz pe deplin de garanțiile Uniunii Europene pentru finanțarea platformelor de investiții.Consider că scăderea ratei natalității în Uniunea Europeană a fost exacerbată de criză, având în vedere că șomajul, oportunitățile precare de ocupare a unui loc de muncă, incertitudinea legată de viitor, precum și discriminarea pe piața muncii determină femeile, în special tinerele specialiste, să amâne maternitatea. În acest sens, cred că statele membre trebuie să promoveze mecanisme inovatoare de organizare a timpului de lucru, planuri de conciliere, programe care vizează revenirea în muncă, canale de comunicare între lucrători și locul de muncă și stimulente pentru întreprinderi și lucrătorii care desfășoară o activitate independentă.Având în vedere că strategia macroregională pentru regiunea alpină poate contribui la inversarea declinului economic prin investiții în cercetare, inovare și sprijin antreprenorial și luând în considerare caracteristicile unice și valorile regiunii, consider că sprijinirea inovației în domenii-cheie ale economiei de munte poate permite întreprinderilor din regiunea alpină să dezvolte produse și servicii noi în domenii precum științele vieții, bio-economia, materiale noi, e-servicii, turism, îmbătrânire sănătoasă, e-îngrijire pacienți izolați.Având în vedere că politica de coeziune reprezintă instrumentul principal pentru investițiile în creștere și locuri de muncă în Uniunea Europeană, consider că trebuie să se monitorizeze mai îndeaproape accelerarea punerii în aplicare, în special crearea de proiecte cu un potențial de creștere sustenabilă și de creare de locuri de muncă de calitate, cu accent pe proiectele lansate și în mediul rural, pentru crearea de noi servicii și pentru a contribui la evitarea depopulării zonelor rurale.Având în vedere că politicile privind eficiența energetică ar trebui să se concentreze pe cele mai rentabile moduri de îmbunătățire a performanțelor clădirilor prin reducerea cererii de căldură și/sau conectarea clădirilor cu alternative cu eficiență ridicată, consider importantă realizarea de cercetări științifice extinse pentru dezvoltarea de soluții tehnologice inovatoare, menite să propună aparate casnice și sisteme de încălzire și de răcire care să fie eficiente din punct de vedere energetic și care să funcționeze pe bază de energie din surse regenerabile.Consider că buna cooperare dintre CE, BEI și autoritățile locale și regionale reprezintă un element esențial pentru asigurarea succesului utilizării instrumentelor financiare în dezvoltarea teritorială și în întreaga politică de coeziune. În acest context, cred că este necesară intensificarea schimbului de experiență și de cunoștințe între CE și BEI, pe de o parte, și autoritățile locale și regionale, de cealaltă parte.. Întreprinderile mici și mijlocii din Uniunea Europeană sunt principala sursă de locuri de muncă, motiv pentru care consider că înființarea întreprinderilor ar trebui să fie facilitată prin promovarea competențelor antreprenoriale și introducerea antreprenoriatului în programele școlare. Acest lucru va permite tinerilor să se familiarizeze cu procedurile necesare pentru a se implica în asemenea activități. În acest context, consider că statele membre trebuie încurajate să adopte cadre legislative favorabile pentru a promova și sprijini angajarea tinerilor în IMM-uri sau pentru a-i stimula să își înceapă propria afacere, iar autoritățile regionale, instituțiile de învățământ și partenerii sociali trebuie încurajați la rândul lor să creeze oportunități pentru ca tinerii să poată dobândi competențe antreprenoriale, subliniind importanța mentoratului de afaceri pentru tinerii antreprenori.Am votat în favoarea aprobării proiectului de decizie a Consiliului privind o reuniune socială tripartită la nivel înalt pentru creșterea economică și ocuparea forței de muncă și de abrogare a Deciziei 2003/174/CE.Având în vedere, pe de o parte, că Elveția reprezintă cel de-al patrulea partener comercial al Uniunii Europene după Statele Unite, China și Rusia, iar, pe de altă parte, faptul că, după aderarea României, Bulgariei și Croației la UE, piața internă s-a extins și mai mult, devenind și mai importantă pentru partenerul elvețian, susțin poziția raportorului de a sprijini acest protocolul la acord și de a recomanda aprobarea sa.Consider că principiile egalității de gen și nediscriminării, care se numără printre valorile de bază ale Uniunii și sunt consacrate în Strategia Europa 2020, trebuie să fie garantate și promovate în cadrul punerii în aplicare a Fondului european de ajustare la globalizare (FEG).Am acordat un vot favorabil acestui raport cu privire la accesul la finanțare al IMM-urilor, deoarece consider că IMM-urile necesită un mediu de afaceri favorabil, în care ideile verzi să poată fi dezvoltate, finanțate și introduse pe piață cu ușurință. Refabricarea, repararea, întreținerea, reciclarea și proiectarea ecologică au un imens potențial de a deveni motoare ale creșterii economice și ale creării de locuri de muncă, aducând, în același timp, contribuții semnificative la soluționarea provocărilor climatice.Consider că formarea adecvată, sprijinul, accesul la finanțare și creșterea diversității finanțării acordate întreprinderilor sunt esențiale, fiind nevoie de o formare specială pentru a pregăti tinerii în perspectiva economiei verzi. Nu trebuie să uităm faptul că prevenirea daunelor de mediu și tranziția către o economie cu emisii scăzute de carbon este o provocare a societății care oferă, de asemenea, noi oportunități de afaceri pentru întreprinderile care aduc pe piață produse și servicii verzi.Consider că statele membre, în cooperare cu autoritățile locale și regionale, trebuie să găsească soluții la problema gravă a șomajului, să faciliteze și să investească în crearea de locuri de muncă durabile și de calitate, să soluționeze problema accesibilității pentru grupurile cele mai vulnerabile promovând antreprenoriatul în rândul tinerilor prin sprijinirea înființării și dezvoltării microîntreprinderilor, a întreprinderilor mici și mijlocii, pentru a crește rata de ocupare a locurilor de muncă în rândul femeilor și bărbaților.. Pădurile ocupă suprafețe semnificative ale planetei și sunt ecosisteme importante atât pentru om, cât și din punct de vedere ecologic. Pentru atingerea obiectivelor Strategiei 2020 în ceea ce privește pădurile, consider că este necesară consolidarea strategiei pentru păduri și sectorul forestier prin: lupta împotriva despăduririlor și a degradării pădurilor, promovarea gestionării durabile a pădurilor ca mijloc de protecție a biodiversității, lupta împotriva deșertificării și de reacție la schimbările climatice, asigurându-se totodată că ecosistemele forestiere oferă bunuri și servicii, contribuind la dezvoltarea durabilă și la eradicarea sărăciei. Este nevoie de un angajament ferm, coerență și de sprijin politic din partea tuturor părților implicate în cadrul Planului de acțiune FLEGT, astfel încât politicile de dezvoltare și în materie de schimbări climatice să plaseze pădurile și sectorul forestier în centrul demersului către o economie ecologică și să pună în valoare avantajele pe care le pot oferi pădurile în mod durabil, asigurând totodată protecția acestora și combaterea despăduririlor ilegale.Anul trecut, în noiembrie, Grecia a fost grav afectată de cutremurul produs în Insulele Ionice. Având în vedere că obiectivul principal al UE cu privire la Fondul de solidaritate este de a-și exprima solidaritatea față de populația din regiunile afectate de catastrofe naturale printr-un răspuns rapid și eficient, susțin în totalitate poziția raportorului prin care se recomandă aprobarea rapidă a propunerii de decizie a Comisiei în semn de solidaritate cu regiunile din Grecia afectate.Având în vedere că industria europeană este expusă concurenței mondiale consider că numai o politică ambițioasă în materie de inovare, ce favorizează fabricarea de produse de înaltă calitate, inovatoare și eficiente din punct de vedere energetic și care promovează procese de producție noi, îi va permite Uniunii Europene să se descurce prin forțe proprii într-un context global din ce în ce mai competitiv, permițând astfel industriilor europene să creeze parteneriate de cercetare și dezvoltare sau alianțe strategice și să nu își limiteze analizele doar la piața internă.Având în vedere că protejarea intereselor financiare ale Uniunii Europene este una din preocupările majore ale Comisiei Europene, iar responsabilitatea legată de acest obiectiv este împărțită între competențele Oficiului European de Luptă Antifraudă (OLAF) și Eurojust Agenția Europeană de Cooperare Judiciară, consider importantă clarificarea relațiilor dintre Eurojust și Parchetul European, pe de o parte și dintre Parchetul European și OLAF, pe de altă parte, clarificare care va contribui la îmbunătățirea cooperării judiciare și a coordonării dintre autoritățile judiciare pentru protejarea intereselor financiare ale Uniunii Europene.Consider că trebuie mobilizate investițiile financiare pe termen lung în domeniul securității alimentare și nutriționale și al agriculturii durabile pentru a îmbunătăți securitatea alimentară și nutriția printr-o mai bună guvernanță și printr-o responsabilitate sporită, prin politici alimentare și nutriționale sistemice, care să țină seama, pe de o parte, de dimensiunea de gen, de agricultura durabilă, de accesul la resursele naturale și utilizarea acestora, și pe de altă parte, de crearea și extinderea dispozitivelor de protecție socială favorabile incluziunii și bazate pe drepturi la prestații, vizând în special grupurile cele mai vulnerabile și cele mai marginale.Având în vedere că Convenția de la Haga din 25 octombrie 1980 asupra aspectelor civile ale răpirii internaționale de copii constituie un instrument extrem de important având ca obiectiv principal soluționarea cazurilor de răpire internațională de copii, salut aderarea Republicii Coreea la convenție.Având în vedere că Convenția de la Haga din 25 octombrie 1980 asupra aspectelor civile ale răpirii internaționale de copii constituie un instrument extrem de important având ca obiectiv principal soluționarea cazurilor de răpire internațională de copii, salut aderarea Kazahstanului la convenție.Având în vedere că Convenția de la Haga din 25 octombrie 1980 asupra aspectelor civile ale răpirii internaționale de copii constituie un instrument extrem de important având ca obiectiv principal soluționarea cazurilor de răpire internațională de copii, salut aderarea Republicii Peru la convenție.Având în vedere că responsabilitatea principală pentru punerea în aplicare și aplicarea corectă a dreptului UE revine statelor membre, însă ținând cont și de rolul important pe care îl au partenerii sociali, organizațiile societății civile și alte părți interesate în elaborarea legislației și în monitorizarea și semnalarea deficiențelor de transpunere și aplicare a dreptului UE de către statele membre, consider că legislația existentă a UE trebuie completată atunci când există lacune sau probleme legate de interpretare care să aducă mai multă accesibilitate, claritate și coerență în ceea ce privește interpretarea normelor existente, în beneficiul cetățenilor și al întreprinderilor, precum și al administrației și funcționarilor acesteia.Consider că trebuie să existe o cooperare și o coordonare mai eficientă între statele membre și Comisie privind sistemul de avertizare rapidă pentru alimente și hrană pentru animale pentru a putea soluționa rapid și eficient riscurile pentru sănătatea publică.Având în vedere că lupta împotriva schimbărilor climatice este prioritară la nivel mondial, asigurând securitatea energetică, o creștere economică durabilă și crearea unor locuri de muncă sustenabile, consider importantă adoptarea unei abordări holistice și sistemice pentru elaborarea și implementarea de politici de reducere a emisiilor de gaze cu efect de seră pe de o parte, iar pe de altă parte consider că cercetarea și inovarea în contextul politicilor din domeniul schimbărilor climatice și al adaptărilor la acestea, precum și tehnologiile cu emisii reduse și care utilizează resursele în mod eficient sunt fundamentale în combaterea schimbărilor climatice într-un mod eficient din punctul de vedere al costurilor, reducând dependența de combustibilii fosili și promovând utilizarea materiilor prime secundare.Susțin poziția raportorului privind necesitatea integrării transportului naval de pasageri în rețelele urbane, regionale și transfrontaliere de transport public, ceea ce permite eficientizarea mobilității și o mai bună protecție a mediului, în corelare cu creșterea gradului de decongestionare a rețelelor de transport terestre și a confortului din orașe. Pe de altă parte, este benefic pentru statele membre să promoveze și să sprijine inițiativele locale menite să activeze transporturile pe căi navigabile interioare ca o modalitate de aprovizionare a aglomerărilor, inclusiv prin dezvoltarea unor centre de distribuție în porturile fluviale și dezvoltarea transportului de pasageri, în primul rând pentru ca zonele în cauză să devină mai atrăgătoare pentru turiști, precum și trecerea la utilizarea în mai mare măsură a unor nave mai ecologice și mai eficiente din punct de vedere energetic, cu emisii mai scăzute.Procesul de dezvoltare și creștere a întreprinderilor mici și mijlocii și a întreprinderilor nou-înființate inovatoare are nevoie de transpunerea și implementarea acestei legislații, evitând duplicările și suprapunerile, precum și de crearea și menținerea unor condiții de concurență echitabile pentru toate părțile interesate, incluzând operatorii tradiționali și operatorii noi, cu reguli cât mai neutre din punctul de vedere al tehnologiei și al modelului de afaceri. Pe de altă parte, consider că este nevoie să se ia măsuri pentru ca același serviciu să fie reglementat prin aceleași norme, pentru a evita denaturarea concurenței, în special odată cu apariția noilor furnizori de servicii financiare cu amănuntul.Susțin opinia raportorului privind necesitatea ca Parlamentul European să fie informat în mod periodic și în timp util cu privire la poziția adoptată de Comisie în cadrul Comitetului director al GPEDC pentru a-și putea îndeplini rolul esențial privind controlul democratic al politicilor Uniunii Europene. Consider, totodată, benefice progresele înregistrate și susțin necesitatea asigurării accesului la informații pentru toți partenerii referitor la mecanismele de finanțare și transparența programării, precum și posibilele proiecte și fluxurile de ajutoare având ca destinație cooperarea pentru dezvoltare, în special în contextul Inițiativei internaționale privind transparența ajutoarelor și al înființării site-ului „EU Aid Explorer”. Sunt necesare, totodată, o monitorizare corectă, realizarea de analize și schimburi de informații și experiență privind progresele înregistrate în domeniul dezvoltării în țările beneficiare.. În Uniunea Europeană, disparitatea în materie de pensii între femei și bărbați este în medie de 39 %. Motiv pentru care Comisia ar trebui să propună acțiuni și posibile schimbări structurale ce sunt necesare pentru a asigura niveluri egale de pensii pentru femei și bărbați în toate statele membre. O soluție ar fi încurajarea statele membre să elaboreze scheme complementare care să contribuie la pensiile din pilonul al doilea, astfel încât să se elimine disparitatea în materie de pensii dintre femei și bărbați și să se garanteze accesul femeilor la pensii decente. Aceste instituțiile pentru pensii ocupaționale sunt o parte vitală a economiei europene, deținând active în valoare de 2,5 mii de miliarde de euro în numele a aproximativ 75 de milioane de cetățeni ai Uniunii. Având în vedere că la nivel european avem sute de mii de lucrători transfrontalieri, care au un loc de muncă în alt stat membru, consider că este important să găsim o soluție pragmatică pentru acele instituții care decid să gestioneze o schemă în alt stat membru. Aceasta ar putea duce la economii semnificative pentru aceste instituții, ar îmbunătăți competitivitatea sectorului la nivelul Uniunii și ar facilita mobilitatea forței de muncă.Cetățenii europeni au cu toții drepturi depline, indiferent că vorbim de persoane cu dizabilități, în special femei și copiii, și, mai ales, persoanele surde și cu deficiențe de auz. Aceste persoane utilizează limbajul semnelor ca mijloc de comunicare cu celelalte persoane, motiv pentru care au drepturi egale și sunt îndrituite să beneficieze de demnitate inalienabilă, tratament egal, viață independentă, autonomie și participare deplină în societate. Din păcate, acest lucru este îngreunat de faptul că ei folosesc limbajul semnelor. Susțin, deci, necesitatea asigurării pregătirii de interpreți calificați și profesioniști în limbajul semnelor, iar măsurile necesare sunt recunoașterea oficială a limbajelor naționale și regionale ale semnelor în statele membre și în instituțiile UE, instruirea formală (la nivel universitar sau similar, echivalentul a trei ani de studii la zi, care corespunde cu formarea necesară a interpreților de limbă vorbită), precum și înregistrarea (acreditarea oficială și sistemul de control al calității, cum ar fi dezvoltarea profesională continuă).Sunt de acord cu poziția raportoarei privind angajamentul Comisiei de a introduce reglementări mai inteligente și mai eficiente la nivel european și de a reduce sarcinile administrative atât pentru întreprinderi, cât și pentru statele membre. Directiva privind plafoanele naționale de emisie trebuie să se înscrie și ea pe această linie. Consider totodată că, pentru succesul pe termen lung al prezentei directive, avem nevoie de: date fiabile, îmbunătățirea schimbului de informații, o monitorizare adecvată și raportări corecte atât pentru plafoanele naționale de emisie, cât și pentru toate instrumentele de legislație de bază.Conflictul din vecinătate a determinat o accentuare a dificultăților economice cu care se confruntă Iordania în ultima perioadă: scăderea turismului și a investițiilor străine directe, blocarea rutelor comerciale și perturbările repetate ale aprovizionării cu gaz natural provenit din Egipt, pe de o parte, și creșterea șomajului - care a afectat doar în primul semestru din 2016 14,6 % din populația activă (33 % dintre tinerii activi, 23,7 % dintre femeile active) -, pe de altă parte. În paralel, 650 000 de sirieni sunt înregistrați oficial ca refugiați, iar autoritățile din Iordania vorbesc chiar despre un număr de 1,4 milioane. În aceste condiții, Uniunea Europeană trebuie să facă dovada sprijinului pentru partenerul său. Susțin poziția raportorului, care dorește ca programul de asistență macrofinanciară să intre în vigoare cât mai curând posibil, pentru ca Iordania să poată profita concret de el în aceste momente decisive.Întreprinderile mici și mijlocii joacă un rol decisiv în transportul de călători și de mărfuri, facilitând mobilitatea, structurată tradițional de către „marii actori”. Ele au avantajul de a cunoaște mai bine piețele locale, sunt mai apropiate de clienți și aduc beneficii importante în zonele dens populate, dar și în zonele îndepărtate în care construirea infrastructurii feroviare sau organizarea transportului în comun ar fi prea costisitoare, iar autoturismul particular este adesea singurul mijloc de transport posibil pentru anumite categorii de populație. Susțin deci sprijinirea acestor întreprinderi - întreprinderi familiale, IMM-uri, microîntreprinderi, întreprinderi artizanale sau start-up-uri - pentru că ele operează pe un segment de piață bine definit și depind adesea de întreprinderile mari, fără a urmări neapărat o creștere exponențială. În plus, ele își aduc o contribuție importantă la asigurarea mobilității cetățenilor la nivel european.Uniunea Europeană este și trebuie să rămână un actor important în lupta împotriva infracțiunilor legate de speciile sălbatice. Motivul principal este că Europa este o destinație importantă pentru produsele ilegale derivate din specii sălbatice, dar și un punct de tranzit și, adesea, de origine pentru traficul cu specii sălbatice, în special între Africa, Asia și America Latină, dar și în interiorul UE. Susțin, deci, planul de acțiune al Uniunii Europene care face parte din răspunsul UE la Agenda 2030 pentru dezvoltare durabilă a ONU. Acesta solicită măsuri urgente pentru a pune capăt braconajului și traficului cu specii protejate și pentru a combate cererea și oferta de produse ilegale din specii sălbatice. Susțin, totodată, organizarea unor campanii de informare și conștientizare a cetățenilor privind prevenirea traficului cu specii sălbatice, abordarea cauzelor sale profunde pentru a putea reduce cererea globală și oferta de produse ilegale din specii sălbatice prin utilizarea instrumentelor disponibile.Numeroși cetățeni europeni sunt preocupați de politicile europene și de punerea lor în aplicare și consider important faptul că ei adresează petiții când sunt preocupați. Susțin, deci, poziția raportorului privind necesitatea unor eforturi mai susținute și mai ample pentru a proteja încrederea cetățenilor europeni, mai ales având în vedere Regulamentul 1049/2001 privind accesul public la documentele Parlamentului European, ale Consiliului și ale Comisiei, care prevede principiul „celui mai larg acces posibil” și subliniază că transparența și accesul deplin la documentele deținute de instituțiile UE trebuie să reprezinte norma pentru a asigura că cetățenii își pot exercita pe deplin drepturile lor democratice.Violența împotriva femeilor și violența pe criterii de gen reprezintă o încălcare a drepturilor fundamentale și o formă extremă de discriminare, constituind atât cauza, cât și consecința inegalității de gen. Consider că aderarea Uniunii Europene la Convenția de la Istanbul va aduce beneficii tuturor. În primul rând, un mandat pentru o mai bună colectare de date la nivelul UE (în acest moment nu sunt suficiente date care să arate dimensiunea și natura violenței împotriva femeilor), existând astfel necesitatea ca statele membre să colecteze și să raporteze date exacte și comparabile către Eurostat. O mai bună înțelegere a fenomenului va ajuta la prevenirea și abordarea lui.Consider benefică propunerea ca statele membre să acorde autorizații prealabile acelor instituții care decid să gestioneze o schemă în alt stat membru în baza unor autorizații care să le permită instituțiilor să încaseze contribuții de la întreprinderi cu sediul în orice stat membru. Gestionarea de scheme de pensii cu membri din mai multe state membre trebuie să se facă cu respectarea în totalitate a dispozițiilor în vigoare ale legislației sociale și a muncii din statul membru gazdă referitoare la schemele de pensii ocupaționale, ca de exemplu: stabilirea și plata prestațiilor de pensie și condițiile pentru transferabilitatea drepturilor de pensie. În scopul asigurării securității juridice a activităților transfrontaliere ale instituțiilor, ar trebui clarificat domeniul de aplicare al normelor prudențiale.. Unul dintre obiectivele majore ale politicii externe a Uniunii Europene, dar și al politicii europene de vecinătate, este stabilizarea vecinătății sale, securitatea, pacea, stabilitatea și prosperitatea tuturor statelor care fac parte din Parteneriatul estic. Femeile joacă un rol esențial în această privință, egalitatea de gen rămânând o prioritate orizontală în cadrul politicii europene de vecinătate. În acest context, consider că țările care fac parte din Parteneriatul estic trebuie să elaboreze măsuri concrete, prin care să se asigure că procesul de aplicare a politicilor economice specifice are în vedere dimensiunea de gen și tratează nevoile grupurilor celor mai defavorizate: persoanele sărace, analfabete, femeile din zonele rurale, minoritățile și persoanele cu dizabilități. De asemenea, consider că statele din Parteneriatul estic trebuie să promoveze și să susțină participarea politică a femeilor și reprezentarea lor la toate nivelurile de guvernare, implicarea femeilor în procesul decizional și în procesul de aplicare a politicilor economice, promovarea programelor de afaceri pentru oportunități egale pentru bărbați și femei în firme și întreprinderi, precum și implementarea unor proiecte de dezvoltare locală destinate emancipării economice a femeilor din țările Parteneriatului estic.Multe femei din zonele rurale, care nu au alte posibilități, au tendința de a accepta locuri de muncă slab remunerate în agricultură, de multe ori fără declarare oficială și fără niciun fel de drepturi de securitate socială. Consider că statele care fac parte din Parteneriatul Estic trebuie găsească cele mai bune soluții pentru eliminarea inegalităților dintre femei și bărbați în agricultură, ceea ce ar contribui în mod cert la asigurarea accesului egal la locuri de muncă pentru femei și bărbați, precum și a remunerării egale pentru muncă de valoare egală.Este cert faptul că femeile se confruntă și în cadrul industriilor culturale și creative cu aceleași bariere ca în alte sectoare economice, în special în ceea ce privește decalajul de remunerare și de pensii dintre femei și bărbați, accesul la finanțare, stereotipurile, formarea și învățarea pe tot parcursul vieții. Consider că potențialul imens al femeilor inovatoare și antreprenoare și rolul important pe care acestea îl joacă în industriile culturale și creative trebuie stimulat și, prin urmare, cred că toate statele membre trebuie încurajate să asigure sprijinul financiar și formarea adecvate, prin promovarea schimbului de bune practici în cadrul industriilor culturale și creative.Violența împotriva femeilor este o încălcare a drepturilor fundamentale care afectează toate nivelurile societății, indiferent de vârstă, educație, venit, poziție socială și țară de origine sau de reședință, iar inegalitatea de gen și stereotipurile bazate pe gen măresc riscul de violență și alte forme de exploatare și împiedică participarea deplină a femeilor în toate domeniile. Având în vedere că egalitatea dintre femei și bărbați este un principiu fundamental al UE și orice discriminare bazată pe gen este interzisă, consider că, pentru a combate cu eficacitate violența pe criterii de gen, este necesară o schimbare a atitudinii față de femei și fete. În acest context, cred că Comisia ar trebui să distribuie cele mai bune practici ale statelor membre pentru abordarea stereotipurilor de gen, iar statele membre ar trebui să depună mai multe eforturi pentru a combate stereotipurile bazate pe gen care reproduc și întăresc rolurile de gen în domeniile cheie în care se perpetuează astfel de stereotipuri.De-a lungul timpului, PAC a cunoscut reforme importante, în cicluri succesive, care au modificat profund funcționarea sa. Aceste reforme au orientat progresiv PAC spre piețe. Acesta este contextul în care au apărut primele reflecții privind rolul potențial al instrumentelor de management al riscurilor, în vederea combaterii volatilității și stabilizării veniturilor. Volatilitatea prețurilor produselor agricole reprezintă unul dintre principalii factori din spatele situației catastrofale cu care se confruntă în prezent agricultorii europeni. Acest mediu nesigur pentru agricultori reprezintă o amenințare pe termen lung a independenței alimentare europene. Comisia Europeană ar trebui să studieze modalitățile de prevenire și combatere a crizelor volatilității prețurilor prin intermediul instrumentelor de ajutor anticiclice, care pot proteja mult mai eficient veniturile agricultorilor, dar și printr-o transparență mai mare a piețelor, prin crearea unor observatoare ale prețurilor.Egalitatea de gen se află în centrul valorilor europene și este consacrată în cadrul juridic și politic al UE, ea fiind, totodată, principiu central în Agenda 2030 a ONU. În acest context, consider esențial angajamentul UE de a integra drepturile omului și aspectele de gen în misiunile politicii de securitate și apărare comune privind femeile, pacea și securitatea, femeile fiind considerate o componentă centrală a tuturor eforturilor de contracarare a provocărilor mondiale. În acest sens, Uniunea Europeană trebuie să sprijine la nivel internațional recunoașterea valorii adăugate a participării femeilor la prevenirea și soluționarea conflictelor, precum și la operațiunile de menținere a păcii, în asistență umanitară și în reconstrucția post-conflict.Consider necesară deschiderea pieței serviciilor de transport feroviar intern de călători, al cărei obiectiv principal este de a intensifica presiunea concurențială asupra piețelor feroviare naționale, în acest fel sporindu-se cantitatea și îmbunătățindu-se calitatea serviciilor de transport.Principalul obiectiv al acestui pachet este acela de a reforma sectorul feroviar prin încurajarea concurenței și inovării pe piețele interne ale transportului de călători, punând în aplicare o serie de măsuri structurale. Consider că raportul încurajează state precum România să reformeze sistemul feroviar, a cărui competitivitate este afectată.Consider că trebuie acordată prioritate medicamentelor dezvoltate de companii diferite, pe baza unor studii științifice, pentru a răspunde nevoilor terapeutice ale copiilor, în special ale celor afectați de cancer, prin cele mai bune terapii disponibile, ceea ce ar permite optimizarea resurselor utilizate pentru cercetare.Istoria „Focarului de fastidiosa Xyllela în Italia” și introducerea unor specii străine invazive în Europa arată că trebuie să se asigure faptul că toate importurile de plante sau produse sunt lipsite de dăunători. O plantă infectată poate distruge întregul sector al economiei unei întregi regiuni. De aceea, susțin obiecția referitoare la importul de citrice, depusă de colega noastră, Clara Aguilera.Consider că Comisia Europeană trebuie să ofere comisiei competente a Parlamentului informațiile necesare cu privire la intenția de a propune negocieri în vederea încheierii și modificării unor acorduri internaționale în domeniul aviației.. În prezent, statele membre ale UE se confruntă cu provocări sociale și în materie de ocupare a forței de muncă, dar și cu o evoluție continuă a acestei piețe, cu forme „atipice” sau „non-standard” de ocupare: munca temporară sau cu fracțiune de normă, munca sezonieră sau cea intermediată de platformele digitale. În plus, asistăm la o diversificare a forței de muncă, lucru care poate aduce beneficii și poate genera alte oportunități profesionale, dar poate genera și inconveniente - insecuritate economică prelungită, condiții de muncă precare, venituri mai scăzute și mai puțin sigure, lipsa asigurărilor sociale și de sănătate, lipsa perspectivelor de carieră și dificultăți în concilierea muncii cu viața de familie. Consider deci că sunt necesare investiții strategice adecvate și mai consistente pentru realizarea obiectivelor sociale ale UE și în materie de ocupare a forței de muncă, dar și un sprijin mai substanțial pentru coeziune în regiunile defavorizate, cu scopul de a le face mai competitive și a preveni accentuarea declinului demografic, cu accent pe reducerea sărăciei în rândul copiilor, și adoptarea de măsuri concrete pentru a asigura acces gratuit la asistență medicală, învățământ, la o locuință decentă și la o alimentație adecvată.Domnule președinte, în această seară și chiar în acest moment au loc proteste în România, la care s-au produs violențe în rândul forțelor de ordine, dar și în rândul celor prezenți la protest. S-a aruncat cu petarde și pietre în forțele de ordine cu dorința de a provoca autoritățile să producă victime. Acest lucru nu s-a produs, dar cred eu că acest lucru îi discreditează pe cei care au contribuit la aceste proteste, având aici în sală membri care susțin acest lucru. Mai mult, a apărut informația că Direcția Națională Anticorupție, principalul organism de luptă împotriva corupției, vrea să deschidă o investigație împotriva premierului, a membrilor guvernului, a funcționarilor civili din Ministerul Justiției care au participat la redactarea celor două acte normative. Acest lucru este de neînțeles și de neacceptat într—un stat membru al Uniunii Europene. Cred că dezinformarea nu este mai importantă decât democrația în Europa.. Peste 9 milioane de participanți direcți şi alte milioane de beneficiari indirecţi - acesta este un bilanţ satisfăcător pentru proiectul de mobilitate pentru studenți lansat în 1987. A 30-a aniversare a programului Erasmus coincide şi cu aniversarea a 60 de ani de la semnarea Tratatului de la Roma, care promovează o uniune tot mai strânsă în Europa. Această platformă de mobilitate și de cooperare europeană și internațională a oferit şi oferă în continuare posibilitatea ca persoane din medii diferite să se reunească, să dobândească competențele necesare pentru a avea o viață împlinită și independentă, să își găsească locul în societate și să dezvolte un sentiment de identitate europeană. Din păcate, există încă o serie de bariere care îngreunează accesul la program pentru studenții cu venituri mici sau care provin din mediul rural, pentru persoane cu nevoi speciale și persoane care provin din medii defavorizate, bariere care trebuie îndepărtate prin efortul comun al tuturor statelor membre.Domnule președinte, doamnă comisar, practicile de mutilare genitală constituie o formă gravă de violență împotriva femeilor și fetelor, reprezintă o încălcare inacceptabilă a dreptului lor la integritate fizică. Asemenea practici nu trebuie să fie justificate niciodată, nici de religie, nici de cultură și nici de tradiție. Doamnă comisar, salut angajamentul Comisiei în facilitarea schimbului de experiență și de bune practici pe probleme de mutilare genitală între statele membre. Utilizarea fondurilor Uniunii Europene pentru prevenirea acestor practici joacă un rol vital în protecția femeilor și fetelor, identificarea victimelor și în luarea de măsuri de combatere. Prevenirea mutilării genitale este o obligație internațională în materie de drepturile omului pentru fiecare stat membru și este nevoie de o abordare fermă și de o vigilență maximă pentru combaterea acestor practici.Domnule președinte, domnule comisar, Curtea Constituțională a constatat că unele prevederi ale Codului penal nu erau constituționale. Drept urmare, guvernul PSD-ALDE a dat o ordonanță de urgență pentru a reglementa acest lucru. Același lucru a fost folosit anterior de guvernul Cioloș și de guvernul Boc. Guvernul președintelui Iohannis, guvernul Cioloș, a operat o sută cincizeci și unu de modificări, realizate în secret fără nicio consultare publică. De ce, domnule comisar, nu ați spus și atunci că România a făcut un pas înapoi? Mai mult, o serie de modificări efectuate de guvernul Cioloș au încălcat fundamental drepturile omului, de pildă, procurorul a primit dreptul de a schimba decizia judecătorului, deși justiția se înfăptuiește de către judecător. Aceste modificări constituționale nu au făcut obiectul niciunui scandal public, nu au fost sancționate și nu s-a atras atenția nici de către Comisie, iar acum este o acțiune mascată de a dărâma guvernul legitim al României și de a nu ține cont de votul românilor din 11 decembrie. Doamnă Macovei, ați lipit o etichetă nedreaptă și neadevărată României. Așa ați pledat și la referendum și la MCV. De aceea nu vă votează românii și nu sunt de acord cu opiniile dumneavoastră. Da, fiți cu noi, cei care nu vor încălca cel mai democratic mod de exprimare, votul românilor!. Obiectivul Uniunii Europene de reducere a sărăciei la nivel european este strâns legat de o mai mare implicare a femeilor pe piața forței de muncă. Impulsionarea dezvoltării la nivelul Uniunii nu poate avea loc fără o participare mai activă a femeilor, care sunt importanți agenți economici la nivel global. Țările care valorifică și capacitează femeile pentru a participa pe deplin la piața forței de muncă și la procesele decizionale sunt mai stabile, mai prospere și mai sigure. Consider că, sunt necesare eforturi comune ale Uniunii și statelor membre pentru încurajarea și sprijinirea organizațiilor de femei la toate nivelurile în cadrul activităților lor profesionale, implicarea lor ca parteneri în procesul de elaborare de politici, cu asigurarea finanțării adecvate. Este necesară eliminarea diferențelor de remunerare dintre femei și bărbați care apoi se regăsesc în decalajele la pensii, eliminarea tuturor formelor de discriminare împotriva femeilor și a stereotipurilor de gen, care perpetuează inegalitatea, violența și discriminarea, în toate sferele societății.. Domnule președinte, doamnă comisar, fondurile structurale și de investiții europene trebuie să fie folosite pentru promovarea unor sisteme de învățare pe tot parcursul vieții și de calificare de calitate, care să faciliteze adaptarea lucrărilor la realitățile în schimbare ale mediului profesional, precum și crearea si promovarea unor locuri de muncă de calitate, cu accent pe zonele rurale unde femeile și tinerii sunt categoriile cele mai afectate de șomaj. Consider că Uniunea trebuie să colaboreze strâns cu statele membre, pentru ca la implementarea programelor de dezvoltare rurală să fie integrată pe deplin dimensiunea de gen, iar o atenție particulară să fie acordată proiectelor care vizează tineretul. Pe de altă parte, Fondul european agricol pentru dezvoltare rurală joacă un rol important, mai ales dacă avem în vedere gradul de flexibilitate promovat la nivel european cu scopul de a răspunde cât mai eficient nevoilor teritoriale specifice și atingerea celor 3 obiective transversale privind inovarea, mediul și atenuarea schimbărilor climatice.. Într-un peisaj tot mai competitiv al cinematografiei la nivel internațional, sectorul audiovizual european are în continuare nevoie de măsuri de susținere pentru a-și proteja diversitatea și independența, pe de o parte, și pentru protejarea și păstrarea patrimoniului audiovizual european, pe de altă parte. Prin digitalizarea filmelor și a arhivelor audiovizuale, acest patrimoniu poate și trebuie să fie pus la dispoziție în scopul cercetării, al implicării publicului și al valorificării economice. Consider deci benefică continuarea acordării unui sprijin direct pentru producția audiovizuală europeană, în special în faza de dezvoltare a proiectelor. În plus, este nevoie de extinderea formărilor profesionale pe diferite domenii și activități, pentru a cuprinde mai multe acțiuni și a consolida competitivitatea sectorului. Cred totodată că este benefică pentru Europa o consolidare a acțiunilor care vizează promovarea operelor europene la nivel transfrontalier și derularea de proiecte creative comune cu țările non-UE, dar și dezvoltarea de proiecte de mobilizare a publicului european în vederea creșterii cererii de filme europene non-naționale.. În pofida faptului că egalitatea de gen reprezintă un obiectiv explicit al câtorva secțiuni din bugetul Uniunii, fiind abordată în 15 directive care au fost adoptate la nivelul UE, consider că angajamentul concret de a continua integrarea dimensiunii de gen trebuie accelerat, deoarece politicile existente au fost implementate într-o mică măsură, iar resursele bugetare alocate special pentru problematica de gen sunt insuficiente. Cred că este vital să promovăm ideea consecventă de a integra dimensiunea de gen pe tot parcursul întregii proceduri bugetare atât în strategiile europene cât și în cele naționale, pentru a permite evaluarea bugetului general al UE și dintr-o perspectivă de gen. Totodată, aș vrea să atrag atenția asupra faptului că Fondul european pentru investiții strategice nu conține o perspectivă de gen, iar dacă această direcție ar fi implementată, în mod cert Uniunea Europeană ar putea folosi mult mai eficient resursele sale bugetare pentru a acționa în vederea îndeplinirii acestui obiectiv atât de important.Domnule președinte, dreptul la muncă în condiții de siguranță și protecție, asigurarea unui standard de viață decent, susținerea celor aflați în nevoie sunt principii care au călăuzit politica socială la nivel european foarte mulți ani. Perioada de criză a fost însă una de grea încercare pentru majoritatea categoriilor sociale, cu efecte substanțiale în special asupra femeilor sau tinerilor pe piața muncii. Uniunea Europeană trebuie să rămână un model de bune practici în ceea ce privește politicile sociale și protejarea drepturilor cetățenilor, mai ales a celor mai vulnerabili dintre aceștia. Pilonul european al drepturilor sociale poate fi cadrul general de definire a politicilor sociale la nivel european și în statele membre. Cu alte cuvinte, prin existența acestui pilon, putem spera la instaurarea unui nou contact social între UE și cetățenii săi, dar trebuie să fie unul corect, solid, temeinic și credibil.Domnule președinte, felicitări raportorului Mircea Diaconu, doamnei Costa, tuturor raportorilor din umbră pentru munca depusă în cadrul acestui raport! Identitatea Europei ține de multe aspecte: geografie, cultură, istorie, libertate, dar și de patrimoniul cultural. În acest context, propunerea ca anul 2018 să fie Anul european al patrimoniului cultural este binevenită, iar evenimentele care vor avea loc vor permite cetățenilor europeni și non europeni care vor vizita Europa să aprecieze cultura Europei, să conștientizeze istoria și valorile noastre comune, dar și să fie consolidat sentimentul de apartenență la spațiul public european. Niciodată nu putem spune că o cultură este superioară alteia, iar prin acest program se încurajează derularea de proiecte locale, regionale, transfrontaliere, care va permite întregii culturi să înflorească.. Domnule președinte, domnule comisar, domnule președinte al Curții de Conturi, egalitatea de gen reprezintă un obiectiv explicit al câtorva secțiuni din bugetul Uniunii. Însă vreau să subliniez că integrarea acesteia nu este un obiectiv politic în sine, ci este un instrument esențial care trebuie să continue acțiunile de integrare pe tot parcursul procedurii bugetare în toate strategiile europene. Cred, de asemenea, că este vital să accelerăm promovarea angajamentului strategic pentru egalitatea de gen pentru perioada 2016-2019, deoarece în politicile existente pentru perioada post-2015 resursele bugetare alocate special pentru problematica de gen au scăzut. Nu în ultimul rând, aș vrea să atrag atenția asupra necesității unei analize concrete cu privire la atingerea obiectivelor legate de gen menționate și în Strategia 2020, care să fie incluse în rapoartele anuale de evaluare ale Curții de Conturi cu privire la execuția bugetului Uniunii.Domnule președinte, în primul rând vreau să felicit raportorii, pe domnul van Nistelrooij și pe doamna Krehl, pentru abordarea avută în cadrul acestui raport. Europa are nevoie de investiții pentru a putea aplica politici care să permită reducerea șomajului, combaterea sărăciei, dar și o protecție socială corespunzătoare și reducerea disparităților. Este și motivul pentru care Uniunea a identificat o serie de reforme structurale printre prioritățile sale, prin care urmărește să dea o traiectorie ascendentă și sustenabilă procesului de redresare și creștere economică. Prin însăși natura lor, reformele sunt procese complexe, trebuie să fie echilibrate din punct de vedere social, să țină întotdeauna cont de nevoile publicului. Asumarea reformelor structurale pe teren, mai ales cu ajutorul autorităților locale și regionale, precum și al partenerilor sociali, este o condiție esențială a acestui program.. Atingerea obiectivului de reducere a risipei alimentare cu 30% până în 2025 și cu 50% până în 2030 (față de nivelul 2014) nu poate fi realizat fără implicarea tuturor actorilor din lanțul de aprovizionare cu alimente și fără analize pertinente privind cauzele acestei risipe şi identificarea sectoarelor alimentare în care se înregistrează cea mai mare risipă de alimente, în vederea identificării soluțiilor pentru prevenirea acesteia. Consider benefică propunerea raportorului privind implicarea autorităților naționale și a partenerilor din domeniu pentru derularea de campanii de informare pentru a-i ajuta pe consumatori să înțeleagă etichetele „data expirării” (“best before”) și „data limită de consum” (“use by”). În acest context, consider benefică implicarea Platformei UE privind pierderile alimentare și risipa de alimente pentru sprijinirea derulării de programe de informare și educare a consumatorilor cu privire la produsele alimentare, pentru facilitarea cooperării părților interesate locale în cadrul inițiativelor referitoare la prevenirea risipei de alimente și donarea de alimente, precum şi evaluarea bunelor practici puse deja în aplicare în diferite state membre, în scopul de a defini mai bine instrumente eficiente de reducere a risipei de alimente.. Domnule președinte, doamnă comisar, mai multe state membre se confruntă cu o serie de ipoteze îngrijorătoare atât în rândul consumatorilor, dar și în rândul producătorilor în ceea ce privește calitatea produselor importate pe teritoriul național, comparativ cu aceleași produse existente în alte țări europene. Desigur că nu putem compara un produs cu alt produs decât dacă are același furnizor, dacă are aceeași calitate, dacă este etichetat fel. Într-un cuvânt nu putem face diferența decât dacă produsele au aceeași origine și aceeași distribuție în statele membre, iar la toate acestea trebuie să mai ținem cont și de faptul că legislația actuală permite adaptarea produselor de la piața pe care sunt vândute, aceasta fiind o practică comună din mai multe motive: adaptarea la gusturile consumatorilor, la obiceiurile locale și accesul la materiile prime. În acest context, doamnă comisar, cred că trebuie găsită o soluție la nivel european astfel încât pe baza diferențelor obiective de calitate și a comunicării brandurilor respective să se determine în ce măsură producătorii își induc în eroare consumatorii atunci când vine vorba de calitatea produselor importate pe teritoriul național, comparativ cu aceleași produse existente în alte țări europene.Domnule președinte, doamnă comisar, vreau să felicit cei doi raportori pentru abordarea avută pentru un domeniu atât de important cum este politica de coeziune. Politica de coeziune a Uniunii și-a demonstrat eficiența, fiind o dovadă de necontestat a capacității Uniunii Europene de a sprijini obiectivele de creștere și redresare. În acest exercițiu financiar, așa cum sublinia și doamna comisar, este important faptul că există o flexibilitate sporită pentru beneficiari prin intermediul unei game largi de instrumente, precum și faptul că sectorul privat este implicat sub formă de co-investiții sau . Consider, totodată, benefică implicarea Băncii Europene de Investiții în politica de coeziune și, mai ales, sprijinirea autorităților naționale și locale în vederea îmbunătățirii calității proiectelor, dar și contribuția sa la atragerea altor investitori pentru proiecte din regiuni dezavantajate prin reducerea riscurilor.. Constatăm în prezent că, în ceea ce privește măsurile de protecție a adulților vulnerabili, aceasta continuă să reprezinte un domeniu în care, la nivel european continuă să existe discrepanțe și disparități între legislațiile statelor membre privind competența jurisdicțională, legea aplicabilă, recunoașterea și executarea măsurilor de protecție a adulților. Deși există prevederi referitoare la acest lucru în Convenția de la Haga, care ar putea răspunde la problemele transfrontaliere în ceea ce privește adulții vulnerabili, există state membre care nu au ratificat-o, iar acest lucru subminează protecția adulților vulnerabili în situații transfrontaliere în Uniune. Ca atare, susțin propunerea de a derula și finanța proiecte de sensibilizare a cetățenilor europeni cu privire la situația adulților vulnerabili și măsurile de protecție care îi vizează, precum și la serviciile disponibile în domeniul protecției adulților vulnerabili.. Studii recente la nivel european arată că în ultimii cinci ani decalajul pensiilor dintre bărbați și femei a continuat să crească în mai mult de jumătate dintre statele membre. De asemenea, criza financiară din ultimii ani a avut un impact negativ asupra veniturilor multor femei, iar, în multe dintre statele membre, între 11 și 36 % dintre femei nu beneficiază de niciun fel de pensie, ca urmare, în special, a unor fenomene de discriminare, de segregare și de întrerupere a parcursului profesional. În aceste condiții, este important ca statele membre, în colaborare cu executivul european, să facă eforturi pentru a combina politicile privind pensiile cu politici adecvate privind munca și îmbătrânirea activă, pentru a reduce disparitățile de gen în materie de remunerare și de pensii prin încurajarea cooperării și schimburilor de bune practici între statele membre, pentru a evita discriminarea în ceea ce privește formarea și promovarea profesională și a carierei femeilor. Susțin totodată propunerea raportorului privind necesitatea ca statele membre să pună în aplicare recomandările Comisiei referitoare la transparența salariilor, descrierile și clasificarea locurilor de muncă neutre din punctul de vedere al genului, inversarea sarcinii probei când vine vorba de contestarea discriminării de gen la locul de muncă.. Munca precară este un subiect important, însă actuala criză economică și financiară a avut un efect dublu asupra angajării precare aducând munca precară în centrul atenției pe de o parte, iar pe de altă parte, problema femeilor care ocupă locuri de muncă precare devenind foarte urgentă. Femeile sunt suprareprezentate în munca precară, aceasta fiind nu doar o cauză importantă a diferențelor de salarizare între femei și bărbați, ci și un obstacol în calea perspectivelor de a avansa în locuri de muncă mai bune. Problema condițiilor de muncă și a locurilor de muncă precare a apărut în mai multe rezoluții ale Parlamentului European, în mai multe contexte. Cu toate acestea, situația lucrătoarelor în situație de precaritate nu a fost soluționată în totalitate. Cred că una dintre sarcinile majore pe viitor trebuie să fie aceea de a investi și de a impulsiona cercetarea în domeniul muncii precare și al dimensiunii de gen. Consider că atât Comisia, cât și statele membre trebuie să elaboreze strategii noi privind munca în condiții precare cu orientări clare, concrete și măsuri legislative de integrare a egalității de gen și de reducere a numărului de locuri de muncă precare în rândul femeilor sub umbrela Strategiei 2020.. Pentru a crește eficiența și coerența politicilor de combatere și prevenire a violențelor împotriva femeilor în Europa, precum și a violenței pe criterii de gen, este necesară ratificarea Convenției de la Istanbul de către Uniunea Europeană. Astfel, se va asigura o mai bună aplicare a legislației Uniunii, a programelor și fondurilor UE aprobate în acest sens, se va contribui la realizarea unor obiective precum egalitatea de gen, combaterea antisemitismului, sănătate publică, dar și a celui de creștere economică. Pentru transpunerea în practică a obiectivelor propuse susțin numirea unui coordonator al Uniunii Europene ca reprezentant al acesteia în Comitetul Părților din cadrul Consiliului Europei, precum și înființarea unui Observator al violenței de gen, după modelul actual al Institutului European pentru Egalitate de Gen. De asemenea, este necesară promovarea bugetării de gen ca instrument de combatere și prevenire a violenței de gen, precum și asigurarea resurselor și finanțării pentru acces la justiție pentru victime.Domnule președinte, la nivel european, constatăm că există încă disparități între actele normative și măsurile administrative adoptate de statele membre referitoare la accesibilitatea anumitor produse și servicii pentru persoanele cu dizabilități, disparități care creează obstacole în calea liberei circulații a acestora și denaturează concurența efectivă pe piața internă. Potrivit statisticilor, există 80 de milioane de cetățeni europeni cu dizabilități, dintre care 30 de milioane cu deficiențe de vedere, iar toate aceste disparități legislative nu țin cont de nevoile lor și, mai ales, ale persoanelor cu deficiențe de vârsta a treia. Pentru toți acești cetățeni europeni, este nevoie de acces adecvat la informare prin servicii media audio și video adaptate, acces la transportul public, serviciile și infrastructura aferentă, precum și la terminalele de autoservire și serviciile furnizate de acestea. Nu în ultimul rând, este nevoie de accesibilitate pentru furnizarea de cărți electronice și servicii conexe.Doamnă președintă, recent, președintele Comisiei Europene, domnul Juncker, a afirmat în discursul despre starea Uniunii necesitatea ca România și Bulgaria să fie acceptate în spațiul Schengen. Ulterior, mesajul său a fost întărit de comisarul european pentru migrație, afaceri interne și cetățenie, care a afirmat că un spațiu Schengen coordonat și unitar ar trebui să includă Bulgaria și România. Comisia Europeană cunoaște și recunoaște de mai mult timp faptul că România și-a respectat angajamentele și, deci, acceptarea țării noastre în spațiul Schengen este legitimă, corectă și dezirabilă. Un astfel de pas nu este doar în avantajul României sau Bulgariei, ci în beneficiul celorlalte state membre, pentru că ar permite o întărire a cooperării pentru tot ce înseamnă consolidarea securității la granițele UE. Invocarea oricăror pretexte pentru a bloca aderarea României la spațiul Schengen este contrară principiilor pe care le împărtășim și contraproductivă pentru securitatea și economia Uniunii Europene.Doamnă președintă, în primul rând vreau să o felicit pe Anna Hedh pentru abordarea avută în cadrul acestui raport. Într-o societate aflată într-o evoluție continuă, consider că educația este cel mai important instrument pentru ca femeile să poată participa pe deplin la dezvoltarea socială și economică, pentru a-și putea găsi un loc de muncă de calitate. Una din acțiunile cheie pentru atingerea acestui obiectiv este consolidarea politicilor și creșterea investițiilor în educație și formare, promovarea sectoarelor și a funcțiilor în care femeile sunt subreprezentate pentru a crește rata de angajare a lor în asemenea posturi. În plus, este esențială formarea în domeniul antreprenoriatului, corelată cu formarea și sprijinul în accesarea unor surse alternative de finanțare și a oportunităților de constituire a unor rețele de afaceri pentru a-și lansa singure sau în colaborare propriile afaceri bazate pe idei inovatoare.. Pe lângă toate aspectele legate de acest subiect sensibil, menționate în întrebarea orală, vreau să vă atrag atenția în primul rând că, odată cu recenta criză a migrației, au apărut noi cazuri de căsătorii de copii încheiate în străinătate, care implică uneori copii cu vârsta mai mică de 14 ani, ceea ce este absolut revoltător. În al doilea rând, vreau să subliniez faptul că, atât la nivel național și la nivelul Uniunii, cât și la nivel internațional, sunt disponibile foarte puține statistici care să demonstreze magnitudinea problemei reprezentate de căsătoriile copiilor, căsătoriile timpurii și căsătoriile forțate (CEFM). Având în vedere că această practică este prezentă nu doar în țările terțe, ci și în unele state membre ale Uniunii Europene, consider că este necesară o monitorizare adecvată și armonizată a tuturor acestor cazuri de căsătorii pe teritoriul UE, dar și o colectare de date defalcate în funcție de gen, pentru a putea evalua mai bine amploarea acestei probleme.Domnule președinte, doamnă comisar, dragi colegi, statisticile europene arată că, pe de o parte, numărul femeilor aflate în detenție crește într-un ritm mai rapid decât în cazul bărbaților și, pe de altă parte, rata de recidivă și de reîntoarcere în detenție poate depăși 50% în perioada de 5 ani după ieșirea din închisoare. Consider că este benefic pentru Uniunea Europeană să coopereze cu statele membre pentru a găsi soluții comune la nivel european privind dezvoltarea unui sprijin educațional și social în vederea pregătirii pentru eliberarea deținuților, precum și o supraveghere socio-judiciară după detenție, pentru a permite o mai bună gestionare a pedepsei, o reintegrare socială reușită și o reducere a riscului de recidivă. Având în vedere că, în multe cazuri, femeile aflate în închisoare sunt singurele îngrijitoare ale copiilor, iar menținerea legăturilor de familie este esențială, consider că statele membre trebuie să se asigure că deținutele au contact regulat cu familiile: promovând vizite, apeluri telefonice și utilizarea comunicațiilor electronice. Pe de altă parte, este nevoie să se evite situațiile în care deținutele sunt plasate în penitenciare dispersate în teritoriu și să se găsească soluții care să permită deținutelor care se află departe de casă să fie mutate mai aproape, pentru a evita încălcarea articolului 8 din Convenția europeană a drepturilor omului, și anume dreptul la respectarea vieții private și de familie. Nu în ultimul rând, vreau să mulțumesc raportoarei pentru abordarea avută în cadrul acestui raport.. Măsurile de austeritate care au dominat politica economică europeană din ultimii ani au dus la recesiune economică, creșterea ratei șomajului și reducerea posibilităților de a găsi un loc de muncă pentru mulți cetățeni europeni. Consider că statele membre și Comisia au nevoie de cifre actualizate privind venitul și condițiile de viață din țările UE, care să țină cont și de specificitățile naționale, pentru a pune în aplicare un buget de referință și un venit minim la nivel european, utilizate pentru a combate mai bine sărăcia și a testa robustețea nivelului venitului minim și a pragului amintit, dar respectând totodată principiul subsidiarității. Ca atare, consider benefică propunerea raportorului referitoare la elaborarea unui concept la nivel european privind obiectivele comune pentru sistemele naționale de venit minim, pentru a crea condiții egale între statele membre. Pentru acesta ar fi utilă realizarea de către Comisie a unei evaluări a impactului sistemelor de venit minim în Uniunea Europeană, cu monitorizare și raportare periodică în perspectiva unor acțiuni viitoare. În plus, atunci când sunt vizate sistemele de venit minim, statele membre trebuie să ia în considerare pragul de risc de sărăcie stabilit de Eurostat la 60% din venitul mediu național echivalat disponibil (după transferurile sociale), împreună cu alți indicatori.. Schimbările demografice cu care se confruntă Europa și dezechilibrele pe care le pot genera acestea la nivel european riscă să împiedice atingerea obiectivelor Strategiei Europa 2020. Ca atare, consider că este necesară o revizuire a politicilor actuale pentru ca teritoriile care se confruntă cu provocări demografice să devină accesibile și competitive. Este nevoie, în primul rând, de măsuri specifice pentru a încuraja tinerii să rămână în regiunea lor și a permite astfel asigurarea unei reînnoiri sustenabile a generațiilor. Pe de altă parte, politica de coeziune trebuie să promoveze capacitatea de inserție profesională și incluziunea femeilor, în special a mamelor care se confruntă cu dificultăți în găsirea unui loc de muncă, motiv pentru care este nevoie ca femeile să aibă acces la programe de formare și de educație, pentru a putea răspunde necesităților pieței forței de muncă, pe de o parte, și structuri fiabile și cu program continuu de îngrijire a copiilor de toate vârstele, inclusiv pentru educația preșcolară, pe de altă parte. În plus, va fi benefică aplicarea Planului de acțiune al UE pentru Sate inteligente, care impune ca politicile să acorde o atenție deosebită eliminării decalajului digital dintre zonele rurale și cele urbane, precum și să dezvolte potențialul oferit de conectivitatea și digitalizarea zonelor rurale.. Într-o Europă în plină evoluție a pieței muncii este important să fie luate în calcul realitățile în schimbare de pe această piață de exemplu, digitalizarea avansată a societății necesită o dezvoltare a competențelor digitale ale forței de muncă. Este și motivul pentru care este foarte important să fie bine definit conținutul și rolul Pilonului european al drepturilor sociale, precum și modul în care s-ar putea asigura echitatea și justiția socială în Europa. În prezent, există deja o dimensiune socială puternică în Europa, dar este nevoie să se pună accentul pe creșterea contribuției Europei sociale la competitivitatea globală a Europei. Consider, totodată, că pilonul social trebuie să ofere un proiect pozitiv pentru toți cetățenii europeni, indiferent de regiunea în care locuiesc și pe tot parcursul etapelor ciclului de viață. Cred, de asemenea, că este benefic ca prevederile acestuia să se aplice tuturor statelor membre ale Uniunii, pentru a asigura egalitatea de șanse și accesul pe piața muncii tuturor cetățenilor, precum și condiții de muncă echitabile și protecție și incluziune socială.